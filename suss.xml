<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xml:id="suss" xml:lang="sl">
   <teiHeader>
      <fileDesc>
         <titleStmt>
            <title xml:lang="sl" type="main">Arhiv vprašanj in odgovorov o slovenskem jeziku ŠUSS (1998-2010)</title>
            <title xml:lang="en" type="main">The ŠUSS archive of questions and answers about the Slovenian language (1998-2010)</title>
            <author>Franc Lanko Marušič</author>
            <author>Tatjana Marvin</author>
            <author>Tina Potrato</author>
            <author>Amanda Saksida</author>
            <author>Petra Tomažin</author>
            <author>Tina Verovnik</author>
            <author>Rok Žaucer</author>
            <author>Jaka Železnikar</author>
            <author>Barbara Benčina</author>
            <author>Ivana Vekjet</author>
            <author>Irena Jejčič</author>
            <author>Petra Mišmaš</author>
            <author>Neva Marc</author>
            <author>Ivana Leban</author>
            <author>Elena Kobal</author>
            <author>Amra Halilović</author>
            <author>Sara Krošelj</author>
            <author>Elbasana Gaši</author>
            <author>Urša Papler</author>
            <author>Marina Koglot</author>
            <author>Mateja Žnidarčič</author>
            <author>Sara Bajc</author>
            <author>Karmen Brus</author>
            <author>Sara Adamlje</author>
            <author>Špela Šušanj</author>
            <author>Ana Vodopivec</author>
            <respStmt>
               <name>Tomaž Erjavec</name>
               <resp xml:lang="sl">Pretvorba v TEI P5.</resp>
               <resp xml:lang="en">Conversion to TEI P5.</resp>
            </respStmt>
         </titleStmt>
         <editionStmt>
            <edition>V1.0</edition>
         </editionStmt>
         <extent>
            <measure xml:lang="sl" unit="texts" quantity="518">518 prispevkov</measure>
            <measure xml:lang="en" unit="texts" quantity="518">518 articles</measure>
            <measure xml:lang="sl" unit="words" quantity="280778">280.778 besed</measure>
            <measure xml:lang="en" unit="words" quantity="280778">280,778 words</measure>
         </extent>
         <publicationStmt>
            <distributor>CLARIN.SI</distributor>
            <pubPlace>http://hdl.handle.net/11356/1242</pubPlace>
            <date>2019-09-12</date>
            <availability>
               <ab xml:lang="sl">To delo je licencirano z <ref target="http://creativecommons.org/licenses/by/4.0/">Creative Commons Attribution 4.0 licence</ref>.</ab>
               <ab xml:lang="sl">This work is licenced under the <ref target="http://creativecommons.org/licenses/by/4.0/">Creative Commons Attribution 4.0 licence</ref>.</ab>
            </availability>
         </publicationStmt>
         <sourceDesc>
            <p xml:lang="sl">Izvorne datoteke HTML z <ref target="http://www2.arnes.si/~lmarus/suss/">ŠUSS: Odgovori na jezikovna vprašanja</ref>
            </p>
            <p xml:lang="en">HTML source files from <ref target="http://www2.arnes.si/~lmarus/suss/">ŠUSS: Answers to questions about language</ref>
            </p>
         </sourceDesc>
      </fileDesc>
      <encodingDesc>
         <editorialDecl>
            <correction>
               <p xml:lang="en">The source XHTML files were manually corrected to remove errors in mark-up, i.e. to validate and be more consistent.</p>
               <p xml:lang="sl">Oznake v izvornih datotekah XHTML so bile ročno popravljene, da datoteke validirajo in so bolj konsistentne.</p>
            </correction>
            <quotation>
               <p xml:lang="en">Quotation marks and hi[@class="lezece"] have been encoded as q elements, with the latter having @rend="italic".</p>
               <p xml:lang="sl">Navednice in hi[@class="lezece"] so bile pretvorjene v elemete q, pri čemer imajo slednje @rend="italic".</p>
            </quotation>
            <segmentation>
               <p xml:lang="en">The archive is segmented into div[@type="article"] corresponding to one source XHTML file. Each of these contains a heading, an optional byline, a keyword list (element list[@type="keywords"]) and a series of divisions. The first one is a div[@type="question"], the second a div[@type="answer"], possibly followed by a series of div[@type="comment"] (by the person posing the question) and div[@type="answer"]. The div elements then contain paragraphs, lists and tables.</p>
               <p xml:lang="sl">Besedila so razdeljena v razdelke div[@type="article"], ki ustrezajo eni datoteki XHTML izvirnika. Vsak od teh vsebuje naslov (element head), opcijski podpis (element byline), seznam ključnih besed (element list[@type="keywords"]), in niz podrejenih razdelkov. Prvi tak razdelek je vprašanje (element div[@type="question"]), drugi odgovor (div[@type="answer"]), temu pa lahko sledi serija komentarjev, ki jih je napisala oseba, ki je postavla vprašanje (element div[@type="comment"]) in nadaljnih odgovorov (div[@type="answer"]). Razdelki nato vsebujejo odstavke, sezname and tabele.</p>
            </segmentation>
         </editorialDecl>
         <tagsDecl>
            <namespace name="http://www.tei-c.org/ns/1.0">
               <tagUsage gi="div" occurs="1847"/>
               <tagUsage gi="head" occurs="518"/>
               <tagUsage gi="byline" occurs="142"/>
               <tagUsage gi="milestone" occurs="29"/>
               <tagUsage gi="p" occurs="4844"/>
               <tagUsage gi="list" occurs="589"/>
               <tagUsage gi="item" occurs="3442"/>
               <tagUsage gi="table" occurs="24"/>
               <tagUsage gi="row" occurs="214"/>
               <tagUsage gi="cell" occurs="574"/>
               <tagUsage gi="lb" occurs="1280"/>
               <tagUsage gi="q" occurs="5860"/>
               <tagUsage gi="ref" occurs="332"/>
               <tagUsage gi="hi" occurs="971"/>
            </namespace>
         </tagsDecl>
      </encodingDesc>
      <revisionDesc xml:lang="en">
         <change when="2019-09-12">
            <name>Tomaž Erjavec</name>: Corrected metadata and improved aspects of the data.</change>
         <change when="2019-09-05">
            <name>Tomaž Erjavec</name>: Corrected source XHTML files where necessary and made TEI version of the corpus.</change>
      </revisionDesc>
   </teiHeader>
   <text xml:lang="sl">
      <body>
         <div type="article" xml:id="suss-arhiv-000001"
              corresp="http://www2.arnes.si/~lmarus/suss/arhiv/suss-arhiv-000001.html">
            <head>Kako se piše <q>Bližnji vzhod</q>
            </head>
            <list type="keywords">
               <item>Bližnji vzhod</item>
               <item>imena</item>
               <item>zemljepisna imena</item>
               <item>velika/mala začetnica</item>
            </list>
            <div type="question" xml:id="suss-arhiv-000001.div1">
               <p xml:id="suss-arhiv-000001.p1">Zanima me, kako se piše <q>bližnji vzhod</q>.</p>
            </div>
            <div type="answer" xml:id="suss-arhiv-000001.div2">
               <p xml:id="suss-arhiv-000001.p2">Bližnji vzhod je lastno ime, ki označuje geopolitično regijo, zato ga pišemo z veliko začetnico. Recimo pri zvezah, kot je V/vzhodna Evropa, smo lahko v dilemi, ali gre za ime bolj ali manj točno določene regije (velika začetnica) ali zgolj za zemljepisno opredelitev dela Evrope (mala začetnica), zveza Bližnji vzhod pa naj bi vedno zaznamovala geopolitično regijo.</p>
            </div>
         </div>
         <div type="article" xml:id="suss-arhiv-000002"
              corresp="http://www2.arnes.si/~lmarus/suss/arhiv/suss-arhiv-000002.html">
            <head>Kako se piše <q>Ptujske Toplice</q>
            </head>
            <list type="keywords">
               <item>imena</item>
               <item>občna imena</item>
               <item>imena</item>
               <item>stvarna lastna imena</item>
               <item>imena</item>
               <item>krajevna imena</item>
               <item>velika/mala začetnica</item>
            </list>
            <div type="question" xml:id="suss-arhiv-000002.div1">
               <p xml:id="suss-arhiv-000002.p1">Kljub temu, da sem prebral vaš odgovor o rabi velike začetnice v geografskih imenih (omenjenega odgovora na strani ne boste našli, op. ur.), se srečujem s problemom pri pisanju imena Ptujske Toplice (enako Dolenjske Toplice ...). Prosim, da mi razložite, zakaj je v tej zvezi TOPLICE zapisano z veliko, saj po mojem mnenju spada v isti koš kot mesto, vas ...</p>
            </div>
            <div type="answer" xml:id="suss-arhiv-000002.div2">
               <p xml:id="suss-arhiv-000002.p2">V slovenskem pravopisu je, kot vam je znano, o dvodelnih naselbinskih zemljepisnih lastnih imenih zapisano, da prvo sestavino zapisujemo z veliko začetnico, drugo pa z malo, če je ta druga sestavina <q rend="italic">mesto</q>, <q rend="italic">trg</q>, <q rend="italic">vas</q>(<q rend="italic">vesca</q>), <q rend="italic">selo</q> (<q rend="italic">sela</q>, <q rend="italic">selce</q>), <q rend="italic">naselje</q>. V ostalih primerih se obe sestavini zapisujeta z veliko začetnico. Najenostavnejša razlaga tega vodila je ta, da se z malo začetnico zapisujejo tisti izrazi, ki pomenijo vrsto naselbine, ostali, tj. tisti, ki opisujejo specifičen zemljepisni ali kak drug pojav, pa se kot del naselbinskega imena zapisujejo z veliko začetnico. <q rend="italic">Toplice</q> so ravno nekje vmes. Primarno sicer pomenijo zdravilišče, ki je na nek način res vrsta naselbine (z več občasnimi kot stalnimi prebivalci), vendar so hkrati lahko tudi topografska oznaka. <q rend="italic">Toplica</q> je po SSKJ vrelec tople vode, kar vsekakor ni naselbina (morda le za kakšno posebno vrsto bakterij), podobno kot ni <q rend="italic">vrh</q> (v Sladki Vrh), <q rend="italic">polje</q> (v Dobro Polje), <q rend="italic">dol</q> (v Hrastov Dol), <q rend="italic">gora</q> (v Kranjska Gora) itd. Pri naselbinskem imenu <q rend="italic">Kranjska Gora</q>, na primer, pišemo <q rend="italic">Gora</q> z veliko začetnico, ker dejansko ne gre za goro, ampak za naselje. <q rend="italic">Gora</q> je tu del lastnega imena in ne del vrstnega opisa, ker pač ne gre za goro, ampak za kraj. Pri <q rend="italic">Vavti vasi</q> pa, nasprotno, <q rend="italic">vas</q> dejansko zaznamuje vrsto poimenovane naselbine. Tako je sicer še zmeraj del lastnega imena (<q rend="italic">Vavta vas</q> je ime vasi), vendar znotraj imena realna vrstna oznaka.</p>
               <p xml:id="suss-arhiv-000002.p3">Vodilo predpostavlja, da je iz dvodelnega imena razvidno, ali je druga sestavina realna vrstna oznaka (ki označuje vrsto naselbine — takrat z malo začetnico) ali gre za ime, v katerem druga sestavina nima več pojasnjevalne funkcije (in sta torej obe sestavini čisto pravo ime in ju pišemo z veliko začetnico). Ker pa je SP namenjen čim širšemu krogu uporabnikov, je pravilo skrčeno na to, da so naštete tiste sestavine, ki naj jih zmeraj pišemo z malo začetnico, ostale pa pišemo z veliko.</p>
               <p xml:id="suss-arhiv-000002.p4">Vaš primer je nekako mejen. <q rend="italic">Toplice</q> bi nekateri prepoznavali v njihovem prvotnem pomenu, torej kot opis naravnega pojava (toplih izvirov) — v tem primeru naj bi jih kot drugo sestavino naselbinskega imena pisali z veliko — drugi pa kot zdravilišče, torej v prvi vrsti kot opis vrste naselja (tako kot npr. <q rend="italic">vas</q>) — v tem primeru pa naj bi jih pisali z malo začetnico. Vaš ugovor je po eni strani tako povsem legitimen, vendar bi bil zaradi omenjene dvojnosti v razumevanju besede enako legitimen tudi v obratni smeri. In ker gre pri takih zadevah vselej za kompromise in dogovore, je morda najpametneje pisati tako, kot narekuje pravopis (v ponatisu trenutno veljavnega SPP iz l. 1994 so <q rend="italic">Dolenjske Toplice</q> v takem zapisu navedene med primeri), saj je to običajno v skladu z večinsko rabo.</p>
               <p xml:id="suss-arhiv-000002.p5">Vendar pa <q rend="italic">Dolenjske Toplice</q> niso le hotel in zdravilišče, so dokaj veliko naselje, ki z zdraviliščem nima dosti zveze, razen seveda tega, da so nastale okoli njega (ali zdravilišče sredi njih). <q rend="italic">Toplice</q> v tem imenu torej ne označujejo več vrste naselja, temveč res le geografsko značilnost kraja. <q rend="italic">Ptujske toplice</q> po drugi strani niso samostojen kraj (sodeč po Atlasu Slovenije), so le kompleks nekaj hotelov in kopališč, ki jih ni upravičeno imeti za naselbino, s čimer pa odpadejo tudi dvomi o zapisovanju začetnice. Tudi pri <q rend="italic">Moravskih toplicah</q> v Moravcih <q rend="italic">toplice</q> pišemo z malo začetnico, saj pri stvarnih imenih (imena knjig, podjetij, hotelov...) veljajo drugačna pravila kot pri naselbinskih imenih. Neprvo sestavino stvarnih imen pišemo z veliko le, če je lastno ime.</p>
            </div>
            <div type="reference" xml:id="suss-arhiv-000002.div3">
               <p xml:id="suss-arhiv-000002.p6">Glej tudi: <ref target="#suss-arhiv-000335">Replika na odgovor o Ptujskih toplicah</ref>.</p>
            </div>
         </div>
         <div type="article" xml:id="suss-arhiv-000003"
              corresp="http://www2.arnes.si/~lmarus/suss/arhiv/suss-arhiv-000003.html">
            <head>Kako se piše <q>indijanci</q>
            </head>
            <list type="keywords">
               <item>indijanci</item>
               <item>rase</item>
               <item>narod</item>
               <item>jezikovne skupine</item>
               <item>velika/mala začetnica</item>
            </list>
            <div type="question" xml:id="suss-arhiv-000003.div1">
               <p xml:id="suss-arhiv-000003.p1">Moj problem je, ker mi lektorji dosledno popravljajo besedo indijanci v Indijanci. To mi povzroča velike psihične bolečine, da ne omenim kaj hujšega. O tem imam svoje mnenje, ki je nekako takšno: Indijanci so zame rasa, kakor so belci ali črnci. Doslej mi še ni uspelo izvedeti za narod Indijance. Torej kje je tu logika? Rase pišemo z malo, narode z veliko, indijance pa tudi. Ali imam prav oziroma kje se motim?</p>
            </div>
            <div type="answer" xml:id="suss-arhiv-000003.div2">
               <p xml:id="suss-arhiv-000003.p2">1. SPP (manj neposredno povezani paragrafi so izpuščeni):</p>
               <list xml:id="suss-arhiv-000003.list2">
                  <item xml:id="suss-arhiv-000003.item6">§ 50: <q rend="italic">Imena prebivalcev</q>, z veliko začetnico pišemo imena:</item>
                  <item xml:id="suss-arhiv-000003.item7">§ 51: pripadnikov narodov in narodnosti: Slovenec; Slovani, Indijanci; (SP ima torej Indijance za narodnost, op. ur.);</item>
                  <item xml:id="suss-arhiv-000003.item8">§ 52: pripadnikov delov narodov in pripadnikov držav ali ljudstev: Masaj, Uskok; Švicar, Avstrijec;</item>
                  <item xml:id="suss-arhiv-000003.item9">§ 53: prebivalcev naselij, pokrajin in celin: Rašičan; Primorec; Severnoameričan;</item>
                  <item xml:id="suss-arhiv-000003.item10">§ 56: tudi simbolna poimenovanja te vrste pišemo z veliko: Janez (Kranjec, Slovenec), Švab (Nemec), Jenki (Američan), Lah (Italijan).</item>
                  <item xml:id="suss-arhiv-000003.item11">§ 126: <q rend="italic">Pri določilih in poimenovanjih bitij</q>, z malo začetnico pišemo:</item>
                  <item xml:id="suss-arhiv-000003.item12">§ 134: poimenovanja po rasni ali jezikovni pripadnosti: črnec, belec, rdečekožec, mulat; bantujec, indoevropejec;</item>
                  <item xml:id="suss-arhiv-000003.item13">§ 135: z imeni prebivalcev ali zemljepisnih danosti enakozvočna poimenovanja, kadar pomenijo le vrsto bitij ali predmetov ipd., npr. lah (italijanski okupatorski vojak), ementalec (sir). (Tu zraven bi šla tudi sladica indijanček, op. ur.)</item>
               </list>
               <p xml:id="suss-arhiv-000003.p3">
                  <hi rend="bold"> Kaj so I/indijanci?</hi>
               </p>
               <p xml:id="suss-arhiv-000003.p4">Nekaj navedb iz Leksikona Cankarjeve založbe (zaradi kratkosti brez razlage):</p>
               <list xml:id="suss-arhiv-000003.list3">
                  <item xml:id="suss-arhiv-000003.item14">
                     <q rend="italic">Indijanci</q>, oznaka za am. prebivalstvo, o katerem je Kolumb mislil, da je indijsko. Izvorno pripadajo mongolidom (...) (Mogoče SP odseva to kolumbovsko videnje Indijancev kot prebivalcev celine, torej so — enako kot Evropejci — pisani z veliko začetnico, op. ur.)</item>
                  <item xml:id="suss-arhiv-000003.item15">
                     <q rend="italic">rdečekožci</q>, poniževalna oznaka za severnoam. Indijance.</item>
                  <item xml:id="suss-arhiv-000003.item16">
                     <q rend="italic">rasa</q> (...) Za razpoznavo posameznih človeških ras služijo zlasti zunanje telesne značilnosti, npr. barva kože in las, oblika las, nosu in obraza (...) Ni enotnega mnenja glede števila ras (...)</item>
                  <item xml:id="suss-arhiv-000003.item17">
                     <q rend="italic">rase človeštva</q> (razpredelnica), 3 skupine ras, 3. skupina je mongolidna (rumena) velika rasa, ki vključuje tudi podtipa indianidi in eskimi.</item>
                  <item xml:id="suss-arhiv-000003.item18">
                     <q rend="italic">rasna diskriminacija</q>, (...) zanikanje (...) pravic pripadnikov kake rase (npr. črncev). (Prejšnja izdaja LCZ (1988) pa: '(...) kake rase (npr. črncev ali Židov).' V geslu Židi le-te označi kot 'ostanek ljudstva (...)', op. ur.)</item>
                  <item xml:id="suss-arhiv-000003.item19">
                     <q rend="italic">indoevropejci</q>, ljudje, ljudstva, ki jim je kak indoevropski jezik rodni jezik; govorci ide. prajezika. (Indoevropejci so v LCZ 1988 pisani z veliko, op. ur.)</item>
                  <item xml:id="suss-arhiv-000003.item20">
                     <q rend="italic">jeziki sveta</q> (razpredelnica) (...) B. indoevropski jeziki (...) U. eskimščina (...) V. severnoameriški indijanski jeziki (...) Z. srednjeameriška indijanska jezika (...) Ž. južnoameriški indijanski jeziki (...)</item>
                  <item xml:id="suss-arhiv-000003.item21">
                     <q rend="italic">Eskimi</q>, skupina ljudstev (...)</item>
                  <item xml:id="suss-arhiv-000003.item22">
                     <q rend="italic">narod</q>, zgod. oblikovana skupnost ljudi (...) razvoj naroda na strnjenem ozemlju, v okviru skupnega jezika in bližnje zgod., etnične in sploh kulturne sorodnosti.</item>
                  <item xml:id="suss-arhiv-000003.item23">
                     <q rend="italic">narodnost</q>, pripadnost določenemu narodu (...) narodna manjšina ali etnična skupnost sploh.</item>
                  <item xml:id="suss-arhiv-000003.item24">
                     <q rend="italic">ljudstvo</q>, etnična skupina, ki ima skupen rod, kulturo, izročilo in jezik, ki pa še ni narod; preb. kake dežele (...) (Kot ljudstvo so opredeljeni npr. Romi. Kot indijansko ljudstvo so opisani Kečuji, op. ur.)</item>
               </list>
               <p xml:id="suss-arhiv-000003.p5">
                  <hi rend="bold"> Kaj torej označuje beseda I/indijanci?</hi>
               </p>
               <p xml:id="suss-arhiv-000003.p6">S povezovanjem in razlago gornjih navedb ugotovimo, da ljudstva ne, naroda ne, narodnosti ne, rase ne, še najbližje bi morda bili z oznako prvotni prebivalci celine (to kažejo tudi srednje- in južnoameriški indijanci). Problem je torej v definiciji, saj SP vsaj za nekatere skupine zapis določa, samo odločiti se je treba, kaj I/indijanci so. A kaj naj odseva zapis: strokovno delitev (še ta je lahko nedorečena, npr. rasa) ali večinske (laične) predstave (v tem primeru verjetno preplet telesnih (rasnih?) značilnosti in kulturnozgodovinskih značilnosti in stereotipov)?</p>
               <p xml:id="suss-arhiv-000003.p7">Pravopis mora gotovo podpirati stroko, četudi samo zavoljo izobraževanja. Mi pa poznajmo pravopis, da bomo lahko: 1. zagovarjali svoje rešitve (če so indijanci zame rasa, to med drugim pokažem tudi tako, da pišem besedo z malo začetnico) in 2. pravopisno normo prilagajali vsakokratnemu kontekstu (če se grejo otroci kavboje pa indijance, je mogoče smiselno zapisati <q rend="italic">indijance</q> z malo, saj verjetno nimajo v mislih kakih razdelanih razlik med kavbojstvom (načinom življenja) in indijanstvom (narodnostjo z načinom življenja), ampak zgolj tisto vrsto tipčkov, ki jezdijo s perjanicami na glavi, streljajo z loki, jemljejo skalpe, govorijo <q>haug</q>, kadijo pipo miru ipd. in so večinoma ta slabi, vrsto vojakov torej, ne etnije s samobitno kulturo — za razliko od kavbojev, ki govorijo <q>normalno</q>, streljajo s puškami in pištolami, nosijo klobuke in so večinoma ta dobri — <q>streljajo indijance ko zajce</q>). Nekaj takega dopušča SP z L/lahi in Š/švabi.</p>
               <p xml:id="suss-arhiv-000003.p8">Zame so recimo Eskimi ljudstvo, pa čeprav sestavljeno iz več plemen/ljudstev, indijanci pa morda res bolj rasa. Ampak to je moja predstava, marsikdo se ne bo strinjal. Z začetnicami lahko torej skušam pokazati svojo predstavo oziroma pogled ali pa se podredim pravopisu kot odsevu stroke, četudi me morda ne prepriča. Po pregledani literaturi sodeč (<ref target="http://www.britannica.co.uk">Encyclopedia Britannica</ref>, The origine of language (Ruhlen, 1994), Indijanskih pet stoletij (Jančar, 1995)) se zdi, da stroka podpira mnenje, da so se na ameriško celino vsaj v dveh valovih priselili različne nesorodne jezike govoreči ljudje. Indijanci si torej po sorodnosti niso najbližji med seboj. Obstoj treh različnih indijanskih jezikovnih skupin nam pove, da so si med seboj v sorodu le zaradi skupnih prednikov v severovzhodni Aziji. Slednjih pa nikakor ne bi hoteli klicati indijanci. Za Indijance štejemo tako amazonske Indijance, Maje, Hope, Inke, Azteke, Šejene, Irokeze, Apače, Mohikance kot tudi Aleute in Indijance z Ognjene zemlje in Aljaske. Njih pa druži le to, da so prvotni prebivalci Amerike, tako pa sami sebe tudi označujejo.</p>
               <p xml:id="suss-arhiv-000003.p9">Če vam ne sprejmejo pisave <q rend="italic">indijanci</q> z malo začetnico na osnovi rase, jih pa po vsej sili hočete pisati z malo, še vedno lahko trdite, da označujete jezikovno skupino, kot so zgoraj omenjeni indoevropejci ali bantujci (v resnici bi tako združili tri različne jezikovne skupine (če bi mednje šteli tudi Eskime), ki si niso najbližji jezikovni sorodniki, oziroma bi s takim poimenovanjem ne mogli pomenovati nekaj plemen v Novi Mehiki, Teksasu, Kanadi in na Aljaski). Pa seveda jih lahko prepričujete tudi z rdečekožci: če so za SP 62 rdečekožci rasa, čeprav po stroki (LCZ) niso (zaznamujejo še celo manjšo skupino kot Indijanci — samo severnoameriške Indijance), zakaj bi ne smeli imeti tudi indijancev za raso? Osnovnopomensko sta <q rend="italic">rdečekožci</q> in <q>severnoameriški Indijanci</q> sopomenki. Mislim torej, da lahko, če želite, pišete indijance z malo začetnico, oziroma, raje pišite tako, kot naj bi se pisalo tisto, kar želite poimenovati: raso indijanci, vrsto ne vem česa indijanci, jezikovno skupino indijanci, prebivalce celine Indijanci, narod, narodnost ali ljudstvo Indijanci.</p>
               <p xml:id="suss-arhiv-000003.p10">Če pa imate v mislih le severnoameriške Indijance, potem se zdi smiselneje pisati veliko začetnico, saj je to družbena skupina z lastnim imenom in zavestjo (kot recimo Afroameričani).</p>
            </div>
         </div>
         <div type="article" xml:id="suss-arhiv-000004"
              corresp="http://www2.arnes.si/~lmarus/suss/arhiv/suss-arhiv-000004.html">
            <head>Kako se piše voščila za božič in novo leto</head>
            <list type="keywords">
               <item>božič</item>
               <item>novo leto</item>
               <item>vikanje</item>
               <item>prazniki</item>
               <item>izražanje spoštovanja</item>
               <item>velika/mala začetnica</item>
            </list>
            <div type="question" xml:id="suss-arhiv-000004.div1">
               <p xml:id="suss-arhiv-000004.p1">Tudi sam imam kratko vprašanje, v podjetju smo se danes namreč prerekali okoli napisa na voščilnicah. Ali je pravilna pisava (predvsem male/velike črke): Naše podjetje Vam želi vesel Božič in srečno Novo Leto 1999</p>
            </div>
            <div type="answer" xml:id="suss-arhiv-000004.div2">
               <p xml:id="suss-arhiv-000004.p2">SPP priporoča <q rend="italic">vam</q> pisati z veliko (torej <q rend="italic">Vam</q>) le, ko ogovarjate eno osebo, ki jo vikate, in ne, če se nanaša na več ljudi. Po občutku nekaterih članov Šussa pa bi z <q rend="italic">Vam</q> prav lahko naslovili tudi več oseb naenkrat. Z veliko začetnico izražate posebno spoštovanje do ogovorjenega, prav lahko pa ga naslovite tudi z <q rend="italic">vam</q> in to vseeno ne bo izražalo nespoštovanja. Odločitev, katero varianto boste uporabili, je torej vaša.</p>
               <p xml:id="suss-arhiv-000004.p3">Vsi prazniki se (po SPP) pišejo z malo začetnico, razen ko so njihova imena izpeljana iz osebnih imen ali priimkov (npr. <q rend="italic">Prešernov dan</q>). Tako se tudi <q rend="italic">božič</q> in <q rend="italic">novo leto</q> pišeta z malo začetnico.</p>
               <p xml:id="suss-arhiv-000004.p4">Dopušča pa Pravopis načelno možnost, da z veliko začetnico pišemo besede z veliko simbolno, čustveno vrednostjo. Za izražanje slednjega Pravopis torej dopušča tudi zapis <q rend="italic">Božič</q>. Pri <q rend="italic">novem letu</q> kot, vsaj pri nas, manj intimnem, manj simbolnem prazniku je to manj verjetno (v nobenem primeru pa ni pravilno pisati z veliko začetnico besedo <q rend="italic">leto</q>). Če pa v voščilnem stavku, ki kot vaš omenja oba praznika, zapišemo <q rend="italic">božič</q> z veliko začetnico (<q rend="italic">Božič</q>), nas morda tudi pri <q rend="italic">novem letu</q> kar samo potegne v zapis z veliko (<q rend="italic">Novo leto</q>), saj verjetno nočemo deliti praznikov na bolj in manj pomembne, raba velike začetnice pri enem in male pri drugem pa marsikomu verjetno že vizualno implicira tudi to.</p>
               <p xml:id="suss-arhiv-000004.p5">Najmanj sporen zapis je torej: Naše podjetje Vam/vam želi vesel božič in srečno novo leto 1999!</p>
               <p xml:id="suss-arhiv-000004.p6">Pri končni odločitvi pa vam SPP pušča bolj ali manj proste roke.</p>
            </div>
         </div>
         <div type="article" xml:id="suss-arhiv-000005"
              corresp="http://www2.arnes.si/~lmarus/suss/arhiv/suss-arhiv-000005.html">
            <head>Kako se piše <q>valentinovo</q>
            </head>
            <list type="keywords">
               <item>valentinovo</item>
               <item>prazniki</item>
               <item>velika/mala začetnica</item>
            </list>
            <div type="question" xml:id="suss-arhiv-000005.div1">
               <p xml:id="suss-arhiv-000005.p1">Ali mi lahko pojasnite pisavo pri prazniku VALENTINOVO. Kako je z začetnico?</p>
            </div>
            <div type="answer" xml:id="suss-arhiv-000005.div2">
               <p xml:id="suss-arhiv-000005.p2">SPP določa za imena praznikov in posebnih datumov malo začetnico. V to kategorijo spada tudi <q rend="italic">valentinovo</q>. Izjeme, ki se pišejo z veliko začetnico, so le tista imena praznikov, ki so izpeljana iz priimka (<q rend="italic">Prešernov dan</q>). Med primeri, ki jih SPP navaja, <q rend="italic">valentinovega</q> sicer ni, so pa navedeni trije povsem primerljivi prazniki: <q rend="italic">silvestrovo</q>, <q rend="italic">jurjevo</q> in <q rend="italic">jožefovo</q>. Dejstvo, da je <q rend="italic">valentinovo</q> dan svetega Valentina, na začetnico torej ne vpliva.</p>
            </div>
            <div type="reference" xml:id="suss-arhiv-000005.div3">
               <p xml:id="suss-arhiv-000005.p3">Glej tudi: <ref target="#suss-arhiv-000006">Kako se piše <q>valentinovo</q>(nadaljevanje)</ref>
               </p>
            </div>
         </div>
         <div type="article" xml:id="suss-arhiv-000006"
              corresp="http://www2.arnes.si/~lmarus/suss/arhiv/suss-arhiv-000006.html">
            <head>Kako se piše <q>valentinovo</q>(nadaljevanje)</head>
            <list type="keywords">
               <item>zapisovanje besed</item>
               <item>božič</item>
               <item>valentinovo</item>
               <item>prazniki</item>
               <item>izražanje spoštovanja</item>
               <item>velika/mala začetnica</item>
            </list>
            <div type="question" xml:id="suss-arhiv-000006.div1">
               <p xml:id="suss-arhiv-000006.p1">Najprej najlepša hvala za Vaš odgovor. Bila sem ga zelo vesela, vendar moram tudi priznati, da sem bala, da bo takšen. V prvem pismu, ki žal ni prišlo do Vas, sam bila namreč bolj natančna pri težavi, ki me pesti. Pravopis nekoliko poznam, saj sem študirala slovenščino. (Že vidim Vaš zgroženi obraz — kaj Vas pa potem sprašujem neumnosti?) Vem torej, da se prazniki pišejo z malo začetnico, razen izpeljank iz osebnih imen, kot so npr. Prešernov dan itd. Po drugi strani so jožefovo, božič ... z malo. Toda po učbeniku za 4. razred OŠ (za slovenščino, seveda) je Valentinovo menda izjema, ki jo je treba pisati z veliko začetnico. Zakaj ta neskladnost?</p>
            </div>
            <div type="answer" xml:id="suss-arhiv-000006.div2">
               <p xml:id="suss-arhiv-000006.p2">Edino sprejemljivo razlago velike začetnice <q rend="italic">Valentinovega</q> ponuja SPP s tem, ko (kot je zapisano v zgornjem odgovoru na vprašanje o začetnici pri <q rend="italic">božiču/Božiču</q>) <q>dopušča načelno možnost, da z veliko začetnico pišemo besede z veliko simbolno, čustveno vrednostjo</q>. Podobno kot vi striktno uporabljate veliko začetnico pri vikanju <q rend="italic">Vas</q>, <q rend="italic">Vašem</q>, <q rend="italic">Vam</q> (verjetno za izražanje posebnega spoštovanja do naslovnika), je vsaj načeloma možno to spoštovanje prenesti tudi na pojme in stvari. V primeru praznikov to vsekakor ni težko, saj nekateri iz istega razloga z veliko začetnico zapisujejo <q rend="italic">božič</q>. In zakaj bi povzdigovali <q rend="italic">valentinovo</q>? Tega si ni prav težko predstavljati, saj je ljubezen danes ena najbolj spoštovanih zadev, izjemen tržni artikel, kar pomeni, da je cenjena bolj kot marsikaj drugega. Torej je <q rend="italic">valentinovo</q> eden pomembnejših praznikov, saj slavi stvar, ki ima pri ljudeh na lestvici vrednot zelo visok položaj, praznikove simbolne in čustvene vrednosti pa si tako ni težko predstavljati. Podobno je bila včasih najpomembnejša ljubezen do boga in preko tega božič, zaradi česar nekateri božič pišejo z veliko začetnico.</p>
               <p xml:id="suss-arhiv-000006.p3">Obstaja tudi možnost napake piscev (manj verjetna).</p>
               <p xml:id="suss-arhiv-000006.p4">Ali pa so pisci učbenika mnenja, da bi morali zapis imena praznika prenesti iz istega vira kot praznik sam. In ker smo praznik uvozili iz Amerike, bi očitno morali še zapis.</p>
               <p xml:id="suss-arhiv-000006.p5">Morda pa se piscem <q rend="italic">valentinovo</q> ni zdelo pravi praznik, saj ga ne praznujemo vsi skupaj, kot je za praznike običajnejše, temveč v kar se da intimnem okolju. In ker <q rend="italic">valentinovo</q> torej pravzaprav ni pravi praznik, tudi ime praznika ne more biti. Kar bi pomenilo, da moramo <q rend="italic">valentinovo</q> razumeti le kot poimenovanje dneva, ki je <q rend="italic">Valentinov</q>, kar pa je svojilni pridevnik na <q rend="italic">-ov</q>, izpeljan iz lastnega imena, in se piše z veliko začetnico.</p>
               <p xml:id="suss-arhiv-000006.p6">Morda so razlogi tudi povsem drugačni. Če je vaš učbenik starejši od trenutno veljavnega pravopisa 1990, ne bi bilo prav nič čudnega, če bi med izjeme štel vsa imena godov (<q rend="italic">martinovo</q>, <q rend="italic">duhovo</q>, <q rend="italic">jurjevo</q> ...), ne le <q rend="italic">valentinovega</q>. Trenutno imam pri roki le SP 52, ki predpisuje ravno to, namreč veliko začetnico za praznike, izpeljane iz imen svetnikov. Od vseh razlag se zdi prva (najdaljša — <q>Ljubezen über alles</q>) najbolj verjetna.</p>
            </div>
            <div type="reference" xml:id="suss-arhiv-000006.div3">
               <p xml:id="suss-arhiv-000006.p7">Glej tudi: <ref target="#suss-arhiv-000005">Kako se piše <q>valentinovo</q>
                  </ref>
               </p>
            </div>
         </div>
         <div type="article" xml:id="suss-arhiv-000007"
              corresp="http://www2.arnes.si/~lmarus/suss/arhiv/suss-arhiv-000007.html">
            <head>Kako se pišejo besede vlada, ustavno sodišče in ustava</head>
            <list type="keywords">
               <item>vlada</item>
               <item>ustava</item>
               <item>velika/mala začetnica</item>
            </list>
            <div type="question" xml:id="suss-arhiv-000007.div1">
               <p xml:id="suss-arhiv-000007.p1">Zanima me, s kakšno začetnico se pišejo besede vlada, ustavno sodišče in ustava. Ali obstaja razlika, če dodamo besedam <q>Republika Slovenija</q>(npr. vlada Republike Slovenije)?</p>
            </div>
            <div type="answer" xml:id="suss-arhiv-000007.div2">
               <p xml:id="suss-arhiv-000007.p2">Besede, kot so <q rend="italic">vlada</q>, <q rend="italic">ustavno sodišče</q>, <q rend="italic">ustava</q> ipd., se pišejo z veliko začetnico le, če gre za poimenovanje posamezne, točno določene entitete. Če jim torej dodamo določilo tipa <q rend="italic">Republike Slovenije</q>, jih pišemo z veliko začetnico, saj je s tem mišljen npr. točno določen politični organ točno določene države (<q rend="italic">Vlada Republike Slovenije</q> je tako rekoč ime tega organa).</p>
               <p xml:id="suss-arhiv-000007.p3">Če pa gre za poimenovanje splošnega, za vrstno poimenovanje tipa organa, se iste besede pišejo z malo začetnico — če rečem na primer, da je bila včeraj seja vlade, pišem besedo z malo zato, ker je v tem primeru <q rend="italic">vlada</q> vrsta političnega organa (v nasprotju s parlamentom, raznimi odbori ...).</p>
            </div>
         </div>
         <div type="article" xml:id="suss-arhiv-000008"
              corresp="http://www2.arnes.si/~lmarus/suss/arhiv/suss-arhiv-000008.html">
            <head>Kako se pišejo imena zakonov</head>
            <list type="keywords">
               <item>imena</item>
               <item>stvarna lastna imena</item>
               <item>imena</item>
               <item>imena zakonov</item>
               <item>imena</item>
               <item>občna imena</item>
               <item>okrajšave</item>
               <item>uradni list</item>
               <item>imena</item>
               <item>uradna imena</item>
               <item>velika/mala začetnica</item>
            </list>
            <div type="question" xml:id="suss-arhiv-000008.div1">
               <p xml:id="suss-arhiv-000008.p1">V zadnjem času opažam, da v časopisih (tudi v Uradnem listu) pri objavah datumov skupščin delniških družb pišejo imena zakonov z malo začetnico, npr. zakon o gospodarskih družbah, pa me zanima, ali je to pravilno. Še v lanskem letniku Uradnega lista so bila imena zakonov pisana tudi v tekstu z veliko začetnico. Nisem pa zasledila uradnega tolmačenja o morebitni spremembi.</p>
            </div>
            <div type="answer" xml:id="suss-arhiv-000008.div2">
               <p xml:id="suss-arhiv-000008.p2">Najprej k zakonom. Dvojnost v zapisu na primer Z/zakona o varnosti cestnega prometa izvira iz dejstva, da se to večbesedno poimenovanje lahko rabi kot lastno ali kot občno ime. Kot lastno ime ga rabimo, kadar imamo v mislih poimenovanje posamezne stvari, njen uradni naziv (enako kot npr. Peter, Maximarket ali Biblija), in tedaj ga pišemo z veliko začetnico (Zakon o varnosti cestnega prometa). Kot občno ime pa ga rabimo, ko mislimo na vrsto zakona ali pa na zakon kot eno od vrst pravnih predpisov, tedaj ga pišemo z malo začetnico (npr. <q>Nemški zakon o varnosti cestnega prometa predpisuje precej strožje kazni kot slovenski.</q>
                  <q>Zakon, odredbe in druge določbe o varnosti cestnega prometa.</q>).</p>
               <p xml:id="suss-arhiv-000008.p3">Večbesedno lastno ime včasih krajšamo — pri tem mora biti iz sobesedila seveda jasno razvidno, na kaj se poimenovanje nanaša, okrajšavo pa uporabimo običajno potem, ko se je v besedilu celotno ime že pojavilo. Pri okrajšanih večbesednih lastnih imenih ostanejo pravila zapisovanja začetnice enaka, torej jih pišemo z veliko začetnico:</p>
               <list xml:id="suss-arhiv-000008.list2">
                  <item xml:id="suss-arhiv-000008.item12">Slovenska akademija znanosti in umetnosti — Akademija,</item>
                  <item xml:id="suss-arhiv-000008.item13">Zakon o varnosti cestnega prometa — Zakon,</item>
                  <item xml:id="suss-arhiv-000008.item14">Uradni list Republike Slovenije — Uradni list.</item>
               </list>
               <p xml:id="suss-arhiv-000008.p4">Kot občno ime lahko kak opis rabimo tudi tedaj, ko se poimenovanje popolnoma prekriva z uradnim naslovom in ko je razvidno, da gre za točno določeno stvar, če nas ne zanima uradni naziv oziroma če nas zanima le vrsta npr. organizacije, ustanove, besedila. Na primer: <q>Delam v Ljubljani, v tobačni tovarni.</q> Čeprav je v Ljubljani tobačna tovarna (tovarna tobačnih izdelkov) samo ena in kot taka za pisca verjetno nesporno definirana — torej bi jo kot okrajšano lastno ime (polno ime je namreč Tobačna tovarna Ljubljana) lahko zapisal z veliko — ga je, glede na to, da je uporabil malo začetnico, očitno zanimala le vrsta tovarne, v kateri dela, ne pa tudi njen uradni naziv.</p>
               <p xml:id="suss-arhiv-000008.p5">Zapisovanje zakonov z malo začetnico je torej možno, ko gre za vrstno rabo, kar pa se v primeru Uradnega lista ne sliši ravno smiselno, saj je tam vsaj v veliki večini primerov potrebna nedvoumna identifikacija točno določenega zakona (ne pa zgolj opisovanje vrste nekega zakona). To pa dosežemo ravno z rabo lastnega imena, polnega ali okrajšanega, ki ga po veljavnem slovenskem pravopisu, SPP, zapisujemo z veliko.</p>
            </div>
         </div>
         <div type="article" xml:id="suss-arhiv-000009"
              corresp="http://www2.arnes.si/~lmarus/suss/arhiv/suss-arhiv-000009.html">
            <head>Kako pisati nadzorni svet, uprava delniške družbe ...</head>
            <list type="keywords">
               <item>nadzorni svet</item>
               <item>uprava delniške družbe</item>
               <item>imena</item>
               <item>imena organizacij</item>
               <item>imena</item>
               <item>uradna imena</item>
               <item>velika/mala začetnica</item>
            </list>
            <div type="question" xml:id="suss-arhiv-000009.div1">
               <p xml:id="suss-arhiv-000009.p1">Prav tako me zanima, kako pisati npr. nadzorni svet, uprava delniške družbe v besedilu (V sredo, 5. 5. 1999, je potekala seja nadzornega sveta ..., uprava je pripravila ...).</p>
            </div>
            <div type="answer" xml:id="suss-arhiv-000009.div2">
               <p xml:id="suss-arhiv-000009.p2">Tudi pri tej zadevi lahko smiselno uporabimo ista načela, kot so zgoraj opisana za zakone. Kadar torej ne mislimo na naslov oziroma ime organizacije, ustanove, delovnega telesa ipd., ampak na vrsto, jih pišemo z malo začetnico. Z veliko pa jih pišemo tedaj, ko jih poimenujemo z uradnim imenom (ali z okrajšanim uradnim imenom). Mogoče velja dodati, da ločnica med vrstno (torej občnoimensko) in lastnoimensko rabo pri takih zadevah ni ostra in da jo različni govorci marsikdaj občutimo rahlo različno, zato včasih prihaja do nesoglasij. S sorodnim vprašanjem se je Šuss že spopadel v vprašanju <ref target="#suss-arhiv-000008.htm">Kako se pišejo imena zakonov</ref>.</p>
            </div>
         </div>
         <div type="article" xml:id="suss-arhiv-000010"
              corresp="http://www2.arnes.si/~lmarus/suss/arhiv/suss-arhiv-000010.html">
            <head>Raba začetnice pri imenih študijskih predmetov</head>
            <list type="keywords">
               <item>imena</item>
               <item>imena študijskih predmetov</item>
               <item>imena</item>
               <item>uradna imena</item>
               <item>velika/mala začetnica</item>
            </list>
            <div type="question" xml:id="suss-arhiv-000010.div1">
               <p xml:id="suss-arhiv-000010.p1">Zanima me raba začetnice pri npr. imenih študijskih predmetov (če npr. naštevam izpite iz predmetov, ki jih moram opraviti v 3. letniku).</p>
            </div>
            <div type="answer" xml:id="suss-arhiv-000010.div2">
               <p xml:id="suss-arhiv-000010.p2">Odgovor na začetnico pri — z vašimi besedami — <q rend="italic">imenih študijskih predmetov</q> se ob zgornjem pisanju (spraševalcu sta bila posredovana tudi oba zgornja odgovora: <ref target="#suss-arhiv-000008">Kako se pišejo imena zakonov</ref> ter <ref target="#suss-arhiv-000009">Kako pisati nadzorni svet, uprava delniške družbe ...</ref>, op. ur.) ponuja kar sam. Ker govorite o imenih, se da tudi tu brez težav zagovarjati veliko začetnico; po istih načelih kot zgoraj pri zakonih. In tu bi velika začetnica na primer prišla v poštev pri vpisovanju v indeks, kjer naj bo zaradi neizpodbitne identifikacije naslov predmeta napisan točno tako, kot je uradno formuliran v predmetniku. Je pa verjetno res, da manj ko je stvar pomembna, prej nas potegne v pisavo z malo začetnico, saj se nam zadeva zdi v takem primeru manj unikatna, manj <q>drugačna</q> od drugih podobnih zadev in nas torej prej potegne v vrstno tolmačenje pomena. Tako bi tudi vlada najbrž prej pisali z veliko kot komisija, ker je raznih komisij okrog nas pač ogromno, vlad pa malo manj. O takih manj pomembnih stvareh le redko razmišljamo kot o nekem unikumu z (uradnim) lastnim imenom, ki bi ga bilo treba izpostavljati z veliko začetnico. ‘V ponedeljek imam <q rend="italic">filozofijo</q>’ pa nam verjetno tako ali tako predstavlja okrajšavo od <q rend="italic">izpit iz filozofije</q>, torej izpit iz tega področja vedenja, znanja — prej kot <q rend="italic">izpit iz predmeta, katerega naziv, ime je Filozofija II</q> — mogoče zgolj zato, ker se nam pri pogostejših zadevah, kot so študijski predmeti, zdijo uradni nazivi postranski; bolj bistveno se nam zdi to, katero področje je obravnavano. In topogledno se nam zapis z veliko začetnico prav lahko zdi nenavaden tudi pri naslovu nekega študijskega predmeta. (npr. ?<q>V ponedeljek imam Filozofijo.</q>)</p>
            </div>
         </div>
         <div type="article" xml:id="suss-arhiv-000011"
              corresp="http://www2.arnes.si/~lmarus/suss/arhiv/suss-arhiv-000011.html">
            <head>Kako se piše <q>Javno podjetje Vodovod kanalizacija d.o.o.</q>
            </head>
            <list type="keywords">
               <item>Javno podjetje vodovod kanalizacija</item>
               <item>imena</item>
               <item>stvarna lastna imena</item>
               <item>imena</item>
               <item>imena podjetij</item>
               <item>imena</item>
               <item>uradna imena</item>
               <item>velika/mala začetnica</item>
            </list>
            <div type="question" xml:id="suss-arhiv-000011.div1">
               <p xml:id="suss-arhiv-000011.p1">Kaj se piše z veliko začetnico v imenu <q>Javno podjetje Vodovod kanalizacija d.o.o.</q>?</p>
            </div>
            <div type="answer" xml:id="suss-arhiv-000011.div2">
               <p xml:id="suss-arhiv-000011.p2">Po SP pri večbesednih stvarnih lastnih imenih pišemo z veliko začetnico prvo besedo imena, ostale besede pa samo, če so same po sebi lastna imena (<q rend="italic">Industrija usnja Vrhnika</q>). Uradno ime podjetja, po katerem sprašujete, bi se torej napisalo <q rend="italic">Javno podjetje vodovod - kanalizacija d.o.o.</q>, z vejico ali brez nje.</p>
               <p xml:id="suss-arhiv-000011.p3">P. S. Če to ni uradno ime, se <q rend="italic">javno podjetje</q> seveda piše z malo, <q rend="italic">vodovod</q> pa z veliko začetnico: <q rend="italic">Vodovod — kanalizacija d.o.o.</q>
               </p>
            </div>
            <div type="reference" xml:id="suss-arhiv-000011.div3">
               <p xml:id="suss-arhiv-000011.p4">Glej tudi: <ref target="#suss-arhiv-000012">Kako se piše <q>Javno podjetje Vodovod kanalizacija d.o.o.</q>(nadaljevanje)</ref>
               </p>
            </div>
         </div>
         <div type="article" xml:id="suss-arhiv-000012"
              corresp="http://www2.arnes.si/~lmarus/suss/arhiv/suss-arhiv-000012.html">
            <head>Kako se piše <q>Javno podjetje Vodovod kanalizacija d.o.o.</q>(nadaljevanje)</head>
            <list type="keywords">
               <item>imena</item>
               <item>stvarna lastna imena</item>
               <item>Javno podjetje vodovod kanalizacija</item>
               <item>firma</item>
               <item>d.o.o.</item>
               <item>imena</item>
               <item>imena podjetij</item>
               <item>sodni register</item>
               <item>velika/mala začetnica</item>
            </list>
            <div type="question" xml:id="suss-arhiv-000012.div1">
               <p xml:id="suss-arhiv-000012.p1">Pišem v zvezi z odgovorom glede velike oz. male začetnice Javno podjetje vodovod kanalizacija. <q>Javno podjetje</q> po mojem mnenju opredeljuje vrsto podjetja, <q>vodovod kanalizacija</q> pa je ime oziroma naziv tega podjetja. Smešno bi bilo, če bi v nazivu <q>Javni zavod Sonček</q> pisali sonček z malo začetnico. A se vam ne zdi?</p>
            </div>
            <div type="answer" xml:id="suss-arhiv-000012.div2">
               <p xml:id="suss-arhiv-000012.p2">Kaj je kateri del imena podjetja, lahko izvemo pri podjetju samem ali pa v sodnem registru. Lahko pa pogledamo, kako bi stvar izgledala v teoriji. Vsaka firma (beseda firma je v zakonu definirana kot ime, s katero se mora podjetje predstavljati na trgu/v javnosti) mora po Zakonu o gospodarskih družbah (ZOGD s komentarjem) vsebovati:</p>
               <list rend="ordered" xml:id="suss-arhiv-000012.list2">
                  <item xml:id="suss-arhiv-000012.item10">navedbo dejavnosti; velja za vse tipe družb,</item>
                  <item xml:id="suss-arhiv-000012.item11">jedro; ta sestavina individualizira podjetnika oziroma družbo,</item>
                  <item xml:id="suss-arhiv-000012.item12">označbo pravne oblike družbe; to se izrazi s kratico: d.d., d.o.o., d.n.o., k.d. ...</item>
               </list>
               <p xml:id="suss-arhiv-000012.p3">Lahko pa ima še dodatne sestavine. V praksi pa to izgleda tako: običajno glavnemu imenu podjetja, jedru, sledi opis dejavnosti, npr. <q rend="italic">podjetje za trgovino in storitve</q>, temu pa sledi še opis pravne ureditve (za gospodarske družbe so to: d.d., d.o.o., k.d., k.d.d., s.p. ... (obenem naj poudarimo, da zapisovanje teh okrajšav — kratic — brez vmesnega presledka določa ZOGD)). Opisa dejavnosti podjetja ne zapisujejo vedno, registrirajo lahko tudi skrajšano firmo, ki ravno tako kot celotna firma individualizira podjetje, vsekakor pa mora biti opis zapisan v sodnem registru, in to v slovenščini (npr. <q rend="italic">Peter in Špela, d.o.o., podjetje za izračunavanje življenjske dobe</q>).</p>
               <p xml:id="suss-arhiv-000012.p4">V vašem primeru <q rend="italic">Javno podjetje vodovod — kanalizacija d.o.o</q>, <q rend="italic">javno podjetje</q> ne opredeljuje ne vrste podjetja, ne pravne organiziranosti podjetja. Pravno organiziranost opredeljuje <q rend="italic">d.o.o.</q>, vrsto dejavnosti pa pojasni kar del jedra firme, ki družbo tudi individualizira. <q rend="italic">Vodovod — kanalizacija</q> ne more biti celotno jedro firme tega ljubljanskega komunalnega podjetja, ker imajo podjetje z enakim imenom (skoraj enakim) že v Celju (tam se podjetje imenuje <q rend="italic">Vodovod — Kanalizacija, javno podjetje d.o.o.</q>). Podjetje svoje ime sicer res zapisuje kot <q rend="italic">Javno podjetje Vodovod — kanalizacija, d.o.o.</q>, a pravega razloga, da bi vodovod pisali z veliko, ni.</p>
               <p xml:id="suss-arhiv-000012.p5">Podobno se <q rend="italic">trgovina za vogalom</q> lahko zapisuje kot <q rend="italic">Za vogalom, trgovina d.o.o.</q> ali <q rend="italic">Trgovina za vogalom d.o.o.</q>, vse je odvisno od tega, kakšno ime so podjetju namenili ustanovitelji in kako so ga registrirali.</p>
               <p xml:id="suss-arhiv-000012.p6">Res ne vem, kako bi se prav zapisovalo J/javni zavod S/sonček. <q rend="italic">Sonček</q> se tu res čuti kot lastno ime, poleg tega pa, drugače kot <q rend="italic">vodovod — kanalizacija</q>, ne opisuje dejavnosti. Ne vem, kako so urejene registracije zavodov in drugih negospodarskih družb; lahko le sklepam, da je javni zavod del imena tega zavoda, podobno kot je inštitut del imen ustanov <q rend="italic">Inštitut Borisa Kidriča, Inštitut za celulozo in papir</q>. Morda bi bilo tu zares dobro (in prav) pisati <q rend="italic">Javni zavod Sonček</q>, saj se verjetno lahko uporablja kot samostojno ime podjetja tudi <q rend="italic">Sonček</q> (Sonček, javni zavod ...).</p>
            </div>
            <div type="reference" xml:id="suss-arhiv-000012.div3">
               <p xml:id="suss-arhiv-000012.p7">Glej tudi: <ref target="#suss-arhiv-000011">Kako se piše <q>Javno podjetje Vodovod kanalizacija d.o.o.</q>
                  </ref>
               </p>
            </div>
         </div>
         <div type="article" xml:id="suss-arhiv-000013"
              corresp="http://www2.arnes.si/~lmarus/suss/arhiv/suss-arhiv-000013.html">
            <head>Kako se piše <q>božji</q>
            </head>
            <list type="keywords">
               <item>sveto pismo</item>
               <item>imena</item>
               <item>osebna imena</item>
               <item>božji</item>
               <item>pridevniki</item>
               <item>svojilni pridevniki</item>
               <item>bogek</item>
               <item>izražanje spoštovanja</item>
               <item>tvorjenje besed</item>
               <item>izpeljava</item>
               <item>tvorjenje besed</item>
               <item>pripona -ov</item>
               <item>velika/mala začetnica</item>
            </list>
            <div type="question" xml:id="suss-arhiv-000013.div1">
               <p xml:id="suss-arhiv-000013.p1">Sprašujem za vaše mnenje glede začetnice pridevnika BOŽJI. V pravopisu je mala, v Svetem pismu (Izdaja SSP 1997/98) je velika skoraj povsod. Raba drugod trenutno niha. Kakšno je vaše mnenje?</p>
            </div>
            <div type="answer" xml:id="suss-arhiv-000013.div2">
               <p xml:id="suss-arhiv-000013.p2">Lastnega mnenja nismo pripravljeni prodajati kot najpravilnejšo možnost. Lahko pa poskusimo pojasniti, odkod te razlike med pravopisom in Svetim pismom, kaj pravi Pravopis, kaj se da razbrati iz ostalih jezikovnih priročnikov in morda še, kaj si o tem mislimo sami.</p>
               <p xml:id="suss-arhiv-000013.p3">Po SPP 90 se <q rend="italic">Bog</q> lahko piše z veliko začetnico, če je beseda uporabljena kot lastno ime. Ko govorimo o bogu kot o eni od vrst nadnaravnih bitij, ga zapisujemo z malo začetnico (enako kot pišemo z malo <q rend="italic">vila</q>, <q rend="italic">škrat</q>, <q rend="italic">muza</q> ...). Za izpeljanke pa Pravopis pravi, da se z veliko začetnico pišejo svojilni pridevniki iz besed, pisanih z veliko, vendar le, če so izpeljani s priponskimi obrazili <q rend="italic">-ov/-ev</q> ali <q rend="italic">-in</q>. Iz povedanega sledi, da se, sodeč po Pravopisu, <q rend="italic">božji</q> piše z malo začetnico, saj ni izpeljan z <q rend="italic">-ov</q> ali <q rend="italic">-in</q>. Niti ni (sodeč po SS) svojilni pridevnik.</p>
               <p xml:id="suss-arhiv-000013.p4">Z veliko začetnico bi se pisal pridevnik <q rend="italic">bogkov</q>(to je geslo v SSKJ), če bi se nanašal na <q rend="italic">Bogka</q> in bi bila ta beseda rabljena kot lastno ime, če bi torej mislili na konkretnega <q rend="italic">bogka</q>, točno tistega in nobenega drugega. Ko sem že ravno omenil besedo <q rend="italic">bogkov</q>, naj povem, da se <q rend="italic">bogek</q> nanaša na podobo križanega Kristusa, je torej obče ime za stvar, za pisanje z veliko začetnico pa ni pravega razloga. Z veliko bi se pisal tudi svojilni pridevnik <q rend="italic">Boginjin</q> (v primeru, da bi besedo <q rend="italic">Boginja</q> uporabili kot lastno ime, recimo za Ateno).</p>
               <p xml:id="suss-arhiv-000013.p5">Da je pridevnik <q rend="italic">božji</q> v Svetem pismu dosledno pisan z veliko začetnico, ni prav nič čudnega. Z veliko začetnico lahko po Pravopisu izražamo posebno razmerje in spoštovanje. Da Boga Biblija postavlja v posebno razmerje do bralca, je dokaj jasno. Očitno pa je za izdajatelje Svetega pisma v tako posebnem razmerju, da so bili pripravljeni celo prekršiti Pravopis, da bi le opisali svoje občutje. Ali da bi posebno razmerje prenesli še na bralca. Pravopis takih izražanj spoštovanja pri pridevnikih, ki izražajo le povezanost (ne svojine), namreč ne predvideva.</p>
               <p xml:id="suss-arhiv-000013.p6">Tu bi se lahko vprašali, ali pridevnik <q rend="italic">božji</q> res ne izraža tudi svojilnosti. Zdi se namreč, da <q rend="italic">Sin božji</q> pomeni <q rend="italic">Bogov sin</q>, saj naj bi Kristus to tudi bil. Dalo bi se to tudi drugače razlagati, a bi te razlage raje prepustili za to poklicanim teologom. Malo težje bi se dalo prevesti <q rend="italic">Mati božja</q> v <q rend="italic">Bogova mati</q> (kolikor mi je znano, to le ni bila).</p>
               <p xml:id="suss-arhiv-000013.p7">Lahko še povem, da nam SPP s svojimi pravili vedno ne olajša dela. Zgled je vsekakor tudi beseda <q rend="italic">božji</q>, ki morda zaradi svoje ustaljenosti onemogoča svojilni pridevnik z <q rend="italic">-ov</q>&gt; <q rend="italic">bogov</q>, ki bi se potem (po pravilih SPP) lahko pisal tudi z veliko začetnico.</p>
               <p xml:id="suss-arhiv-000013.p8">In kakšno je naše mnenje? Pravopisa se je sicer smiselno držati, a tudi upoštevanje njegovih pravil mora imeti v sebi določeno mero fleksibilnosti. Kaj naj to pomeni? Pisci pravopisa niso nezmotljivi bogovi in tudi njihovim trditvam (zapisom) se da ugovarjati. Prav nič nenavadnega ni, da se je tudi v SPP prikradla kakšna čudnost ali prikrita težava. Ne razumite tega narobe - ne podpiramo kršenja pravopisnih norm, radi bi le spodbudili njihovo premišljeno uporabo.</p>
               <p xml:id="suss-arhiv-000013.p9">Kar se konkretnega pravila o velikih začetnicah izimenskih svojilnih pridevnikov na <q rend="italic">-ov/-ev</q> in <q rend="italic">-in</q> tiče, pa takole. Če že imamo pravilo, ki določa velike začetnice za svojilne pridevnike, naj potem to velja za vse iz lastnih imen izpeljane pridevnike, ki izražajo svojino, raje kot da se pravilo omejuje na končnice. Res je sicer, da je lažje ugotoviti, kakšna je končnica, kot pa to, ali pridevnik izraža svojino ali ne. Toda če za določen pridevnik vemo, da v določenem primeru izraža svojino svoji končnici navkljub, po mojem ne bi bilo nič narobe, če bi ga pisali z veliko začetnico.</p>
            </div>
         </div>
         <div type="article" xml:id="suss-arhiv-000014"
              corresp="http://www2.arnes.si/~lmarus/suss/arhiv/suss-arhiv-000014.html">
            <head>Kako se piše <q>cerkev sv. Marije Alietske</q>
            </head>
            <list type="keywords">
               <item>zapisovanje besed</item>
               <item>cerkev sv. Marije alietske</item>
               <item>imena</item>
               <item>imena svetnikov</item>
               <item>imena</item>
               <item>krajevna imena</item>
               <item>velika/mala začetnica</item>
            </list>
            <div type="question" xml:id="suss-arhiv-000014.div1">
               <p xml:id="suss-arhiv-000014.p1">Gre za projekt obnove neke cerkve (restavracija stropnih fresk), ki smo ga izvajali pred kratkim. Cerkev stoji v Izoli in je posvečena sv. Mariji Alietski. O cerkvi govorim kot o stvarnem (fizičnem) objektu. Težave imam z veliko začetnico. Zanima me, ali naj napišem:</p>
               <list rend="ordered" xml:id="suss-arhiv-000014.list2">
                  <item xml:id="suss-arhiv-000014.item8">... Izvajali smo obnovo Cerkve sv. Marije Alietske v Izoli. ...</item>
                  <item xml:id="suss-arhiv-000014.item9">... Izvajali smo obnovo cerkve Sv. Marije Alietske v Izoli. ...</item>
                  <item xml:id="suss-arhiv-000014.item10">... Izvajali smo obnovo cerkve sv. Marije Alietske v Izoli. ...</item>
               </list>
               <p xml:id="suss-arhiv-000014.p2">Seveda sem, ko sem naletel na ta problem, najprej sam pogledal v pravopis (SP, str. 21). Po njem imena cerkva spadajo med zemljepisna imena (poslopja in drugi samostojni objekti). Po moje bi bila torej ustrezna prva oblika, mogoče še druga. Ampak, ko sem hotel preveriti svojo interpretacijo s primeri iz časopisov (predvsem Delo), sem ugotovil, da tam skoraj dosledno uporabljajo 3. obliko (glej zgoraj). Zanima me, ali gre za površnost oz. malomarnost novinarjev ali pa si jaz zadevo napačno razlagam.</p>
            </div>
            <div type="answer" xml:id="suss-arhiv-000014.div2">
               <p xml:id="suss-arhiv-000014.p3">Zdi se mi, da v tem primeru o pravilni in napačni razlagi navodil SPP ne moremo govoriti. Možnih razlag je po mojem pač več, pa če izvirajo iz Pravopisove liberalnosti ali pa površnosti oz. nedorečenosti. Cerkve lahko tako res štejemo med zemljepisna imena, v podvrsto <q rend="italic">poslopja in drugi samostojni objekti</q>. V tem primeru se mi zdi smiselna varianta <q>Izvajali smo obnovo cerkve Sv. Marija Alietska v Izoli</q>(tako kot lahko rečemo <q>rojen v mestu Ljubljani</q> ali <q>v mestu Ljubljana</q>). Ker je cerkev pri nas pač zelo veliko, mi nekako ne gre, da bi besedo <q rend="italic">cerkev</q> štel kot del lastnega imena — zato ne bi pisal <q>... obnovo Cerkve Sv. Marije Alietske ...</q>. V varianti <q>... obnovo cerkve Sv. Marije Alietske ...</q> pa zveze <q rend="italic">Sv. Marije Alietske</q> zaradi sklona, v katerem stoji (rodilnik), ne bi imel za ime cerkve, ampak ime tistega, komur je cerkev posvečena. Pri tem se pojavi vprašanje, kako pišemo imena svetnikov ipd. Po SPP <q rend="italic">imena veroslovnih in bajeslovnih bitij</q> pišemo z veliko, npr. <q rend="italic">Sveti duh</q>. Dodaja pa SPP, da <q>po izvoru občnoimenske besede kot prvi del stalne zveze z lastnim imenom nekaterih mitologiziranih bitij pišemo z malo ali z veliko začetnico, npr. 'k/Kralj Matjaž'</q>. V to kategorijo bi po mojem lahko šteli tudi <q rend="italic">sveto Marijo</q> in jo torej pisali tako. V tem smislu tudi velja precej razširjeno mnenje, da se ravno tako ločuje <q rend="italic">sv. Marijo</q> — osebo in <q rend="italic">Sveto Marijo</q> — kraj. Težava pa je v tem, da se pri imenu kraja <q rend="italic">Sveti Duh</q> že pišeta z veliko oba dela imena, pri imenu osebe pa se nam nekako zdi nenavadno, da bi z veliko pisali besedo <q rend="italic">duh</q>, češ da je to ime, <q rend="italic">sveti</q> pa z malo, češ da je to izvorno občnoimenska beseda v stalni zvezi z lastnim imenom. Verjetno se zato <q>osebno</q> ime večinoma zapisuje kot <q rend="italic">Sveti duh</q>, kar pa vodi v neskladje med zapisoma pridevnika <q rend="italic">sveti</q> v zvezah <q rend="italic">sveta Marija</q> in <q rend="italic">Sveti duh</q>.</p>
               <p xml:id="suss-arhiv-000014.p4">Potem je tu še ena razlaga, namreč po SPP je med stvarnimi imeni tudi podvrsta <q rend="italic">arhitekturne stvaritve</q>, npr. <q rend="italic">Sikstinska kapela</q>. Seveda bi v tem smislu lahko pisali tudi <q rend="italic">cerkev Sv. Marija Alietska</q>(ali po prej omenjeni meni manj všečni razlagi tudi <q rend="italic">Cerkev Sv. Marija Alietska</q>), ne glede na to, kako zapisujemo osebno ime <q rend="italic">sv. Marije</q>. Očitno v SPP ni vse dorečeno in odločeno.</p>
               <list rend="ordered" xml:id="suss-arhiv-000014.list3">
                  <item xml:id="suss-arhiv-000014.item11">... Izvajali smo obnovo Cerkve sv. Marije Alietske v Izoli. ... <lb/> Ta varianta se mi torej zdi sprejemljiva, če trdimo, da je <q rend="italic">cerkev</q> del lastnega imena stavbe, svetnico pa zapisujemo tako, kot da besedica spredaj ni del osebnega imena, ampak zgolj pridevnik (v tem duhu je tudi zapis <q rend="italic">svetnica Marija</q>, pri čemer verjetno nihče ne bi pisal <q rend="italic">svetnice</q> z veliko).</item>
                  <item xml:id="suss-arhiv-000014.item12">... Izvajali smo obnovo cerkve Sv. Marije Alietske v Izoli. ... <lb/> Takega zapisa ne znam upravičiti, razen s tem, da uveljavljam zapis svetnice na način <q rend="italic">Sveta Marija</q>, na kar bi sklepal po zapisu osebnega imena <q rend="italic">Sveti duh</q>. Vendar se mi tak zapis <q rend="italic">Marije</q> ne zdi smiseln.</item>
                  <item xml:id="suss-arhiv-000014.item13">... Izvajali smo obnovo cerkve sv. Marije Alietske v Izoli. ... <lb/> Ta varianta se mi zdi morda najsprejemljivejša. O cerkvi tu ne govorimo z lastnim imenom, ampak z občnim imenom kot o stavbi, ki je pač posvečena neki svetnici, namreč <q rend="italic">sveti Mariji Alietski</q>, in jo individualizira prislovna zveza <q rend="italic">v Izoli</q>. Pri vsem skupaj pa glede na obilico možnosti gotovo velja upoštevati tudi ustaljenost posamezne variante, in varianta, ki jo omenjate kot Delovo, je očitno precej razširjena. In če ni ravno hudo nelogična ali kaj podobnega, ni pravega razloga, zakaj ji ne bi sledili.</item>
               </list>
            </div>
         </div>
         <div type="article" xml:id="suss-arhiv-000015"
              corresp="http://www2.arnes.si/~lmarus/suss/arhiv/suss-arhiv-000015.html">
            <head>Presledki pri treh pikah</head>
            <list type="keywords">
               <item>ločila</item>
               <item>tri pike</item>
               <item>presledki</item>
               <item>stičnost</item>
            </list>
            <div type="question" xml:id="suss-arhiv-000015.div1">
               <p xml:id="suss-arhiv-000015.p1">Povejte mi, kje se v naslednjem primeru pišejo presledki. PRIMER: ( ... očetovih muk ni mogel trpeti ... )</p>
            </div>
            <div type="answer" xml:id="suss-arhiv-000015.div2">
               <p xml:id="suss-arhiv-000015.p2">Če s tremi pikami označujemo opuščeni del besede, potem med koncem besede in tremi pikami ni presledka: <q>O, ta sveta prepr...!</q> Če pa s tremi pikami označujemo opuščene cele besede, ki sledijo celi besedi ali so pred njo (za kar gre tudi v navedenem primeru), potem mora biti po SPP med zadnjo (prvo) besedo in tremi pikami presledek. Vendar ima to pravopisno določilo svoje slabe strani. Prav bi bilo namreč ločevati med končnim in nekončnim tropičjem (tremi pikami). Končno (in začetno) tropičje je po mojem mnenju, tako kot druga končna ločila, smiselno pisati brez presledka za zadnjo besedo, na ta način nam tropičje tudi ne more uiti v naslednjo vrstico, kar se lahko zgodi pri pisanju presledka. Nekončna tropičja pa je smiselneje pisati s presledkom, saj bi sicer lahko ustvarili nenormalno dolge sklope, ki bi bili zaradi svoje dolgosti nedojemljivi in neberljivi. Vaš primer ima dve končni tropičji (eno končno in eno začetno), ki ju je smiselno pisati brez presledka. Oklepaj pa je stično ločilo, torej za predklepajem in pred zaklepajem ni presledka. Po SPP je pravilen zapis vašega primera: <q>(... očetovih muk ni mogel trpeti ...)</q>. Možen oz. smiseln pa je tudi zapis <q>(...Očetovih muk ni mogel trpeti...)</q>.</p>
            </div>
         </div>
         <div type="article" xml:id="suss-arhiv-000016"
              corresp="http://www2.arnes.si/~lmarus/suss/arhiv/suss-arhiv-000016.html">
            <head>Deljenje besed</head>
            <list type="keywords">
               <item>deljenje besed</item>
               <item>ločila</item>
               <item>deljenje besed</item>
            </list>
            <div type="question" xml:id="suss-arhiv-000016.div1">
               <p xml:id="suss-arhiv-000016.p1">Vprašanje se nanaša na deljenje besed, saj so sina v drugem in tretjem razredu OŠ učili, da se večzložne besede delijo kjer koli, sedaj v četrtem pa jih delijo po nekakšnih sklopih (ne po zlogih). 1. primer: delavec — po moje se deli de/la/vec. Delitev de/lavec je bila tako v testu označena kot nepravilna. Prosim, da mi razložite pravilno deljenje, saj je v <q>Moja prva slovnica</q> Franceta Žagarja napisano: Ko na koncu vrstice ni več prostora /.../, jo razdelimo po zlogih. Zlogi so enote iz samoglasnika ali iz samoglasnika in enega ali več soglasnikov ob njem.</p>
            </div>
            <div type="answer" xml:id="suss-arhiv-000016.div2">
               <p xml:id="suss-arhiv-000016.p2">O učnem načrtu za slovenščino za osnovne šole ne vem prav dosti, vendar je jasno, da bi se ta moral ravnati po veljavnem pravopisu. SPP '94 (str. 75-76) pa o deljenju pravi takole:</p>
               <list rend="ordered" xml:id="suss-arhiv-000016.list2">
                  <item xml:id="suss-arhiv-000016.item4">V obeh delih besede mora biti vsaj en zlog (ki ga poleg samoglasnikov lahko tvorimo tudi z zložnima <q rend="italic">r</q> in <q rend="italic">l</q> (<q rend="italic">žanr-ski</q>, <q rend="italic">vl-tav</q> ...).</item>
                  <item xml:id="suss-arhiv-000016.item5">Soglasnik med dvema samoglasnikoma prenašamo v naslednjo vrstico (<q rend="italic">de-lovati</q>, <q rend="italic"> domo-vina</q>, <q rend="italic">no-coj</q>, <q rend="italic"> Poe-ja</q> ...). Z drugimi besedami, v slovenščini so zlogi najobičajneje sestavljeni takole: soglasnik-samoglasnik. Ker besede delimo po zlogih, celega prenesemo v naslednjo vrstico in soglasnika ne puščamo v prejšnji.</item>
                  <item xml:id="suss-arhiv-000016.item6">Če so zlogi bolj zapleteni (soglasniški sklop + samoglasnik (+ soglasnik)), jih delimo tako, da so čim lažje izgovorljivi in čim bolj razumljivi (<q rend="italic">maj-hen</q>, <q rend="italic"> kr-tina</q>, <q rend="italic">valj-čast</q>, <q rend="italic"> kmet-stvo</q>; <q rend="italic">od-dati</q>, <q rend="italic"> post-diplomski</q>, <q rend="italic">Boc-caccio</q>, <q rend="italic"> Hac-quet</q>).</item>
                  <item xml:id="suss-arhiv-000016.item7">Sestavljenke, zloženke in sklope navadno delimo na mejah sestavin: <q rend="italic">čez-meren</q>, <q rend="italic"> pod-orati</q>, <q rend="italic">peš-pot</q>, <q rend="italic"> črno-bel</q>, <q rend="italic">10-milimeterski</q> ...</item>
               </list>
               <p xml:id="suss-arhiv-000016.p3">Ker se primeri, ki jih omenjate, povsem jasno vklapljajo v orisano shemo, ne vidim nobenega razloga, zakaj bi bili nepravilni — z drugimi besedami, deljenje <q rend="italic">de-lavec</q> je po SPP povsem ustrezno.</p>
               <p xml:id="suss-arhiv-000016.p4">Natančna navodila oziroma pravila za deljenje besed in vse nadaljnje informacije najdete v SPP 94 (§ 599—614). SPP 94 je dosegljiv v tako rekoč vseh splošnoizobraževalnih knjižnicah kot tudi v večini ostalih. Priporočamo vam, da si poleg naštetih členov ogledate še stvarno kazalo, in sicer iztočnici Deljaj in Deljenje, ki vas napotita na širši krog informacij, ki se tičejo deljenja besed. Pri raztolmačenju morda manj prozornih razlag iz SPP vam pomaga npr. <q>Abeceda pravopisa</q>(M. Kocjan-Barle, 1999, DZS, Ljubljana).</p>
               <p xml:id="suss-arhiv-000016.p5">Navajamo pa vam še osnovne smernice za deljenje iz priročnika <q>Cikcak po pravopisu</q>(D. Cedilnik, 1995, Sledi, Ljubljana), ki jih povzema po SP:</p>
               <list xml:id="suss-arhiv-000016.list3">
                  <item xml:id="suss-arhiv-000016.item8">v obeh delih deljene besede mora biti vsaj po en zlog, ne pa po ena črka; enozložnih besed ne delimo (npr. <q rend="italic">dan</q>, <q rend="italic"> gozd</q>);</item>
                  <item xml:id="suss-arhiv-000016.item9">besede delimo po sestavinah (<q rend="italic">pre-poved</q>, <q rend="italic"> hodi-ti</q>, <q rend="italic">ne-enak</q>);</item>
                  <item xml:id="suss-arhiv-000016.item10">besede delimo po načelu izgovorljivosti (<q rend="italic">polj-ski</q>, <q rend="italic"> Moj-ca</q>); soglasniški sklop med dvema samoglasnikoma, ki je izgovorljiv tudi na začetku besede, lahko prenašamo v naslednjo vrstico v celoti ali pa le njegov del (<q rend="italic">pra-ksa</q> ali <q rend="italic">prak-sa</q>, <q rend="italic"> kon-ja</q> ali <q rend="italic">ko-nja</q>);</item>
                  <item xml:id="suss-arhiv-000016.item11">tujih glasovnih sklopov, ki pomenijo en glas, ne delimo (<q rend="italic">sch = š</q>: <q rend="italic">Ti-schler</q>, <q rend="italic">oo = u</q>: <q rend="italic">Coo-per</q>).</item>
               </list>
            </div>
         </div>
         <div type="article" xml:id="suss-arhiv-000017"
              corresp="http://www2.arnes.si/~lmarus/suss/arhiv/suss-arhiv-000017.html">
            <head>Ločevanje pristavka z vejicami</head>
            <list type="keywords">
               <item>pristavek</item>
               <item>imena</item>
               <item>osebna imena</item>
               <item>stavek</item>
               <item>pristavek</item>
               <item>izpostavek</item>
               <item>stavek</item>
               <item>izpostavek</item>
               <item>prilastek</item>
               <item>desni ujemalni prilastek</item>
               <item>ločila</item>
               <item>vejica</item>
            </list>
            <div type="question" xml:id="suss-arhiv-000017.div1">
               <p xml:id="suss-arhiv-000017.p1">Ali je v primeru <q>... družinski prijatelj pastor Manders ...</q> treba <q>pastor Manders</q> ločiti z vejicama (kot izpostavek)?</p>
            </div>
            <div type="answer" xml:id="suss-arhiv-000017.div2">
               <p xml:id="suss-arhiv-000017.p2">Ne bi rekla, da gre tu za izpostavek. Izpostavljeni stavčni člen je po ESJ tak stavčni člen, ki ga vzamemo iz stavka in ga rabimo ob njem, v stavku pa ga zastopa zaimek, npr.: Janez, ta pa zna. Dela, ne bojim se ga. Tudi v SS so navedeni podobni primeri: Torej so ga, lisjaka zvitega, le ujeli! Postati zdravnik, to je njegova želja.</p>
               <p xml:id="suss-arhiv-000017.p3">Zvezo <q rend="italic">pastor Manders</q> je mogoče obravnavati kot desni ujemalni prilastek, ki ustreza primerom, kot so <q rend="italic">brat Cene</q>, <q rend="italic">teta Mica</q>, <q rend="italic">sosed Luka</q>. V SS sicer niso navedeni primeri, analogni vašemu, je pa dodano pojasnilo, da so lahko desni ujemalni prilastki tudi zložene samostalniške fraze (npr. <q rend="italic">pastor Manders</q>). Pišemo jih brez vejice.</p>
               <p xml:id="suss-arhiv-000017.p4">Zvezo <q rend="italic">pastor Manders</q> pa lahko obravnavamo tudi kot pristavek. Po SPP naj bi bil pristavek na obeh straneh ločen z vejico: <q>Pri Prešernu, največjem slovenskem pesniku, so se učili vsi kasnejši pesniški rodovi</q>. Če pa je lastno ime določilo pred njim stoječe besedne zveze, je ta dva dela treba ločiti z vejico takrat, kadar domnevamo, da zveza naslovniku ne napoveduje samoumevno tega imena ('Največji slovenski pesnik, France Prešeren, se je rodil v Vrbi’), sicer pa ne ('Največji slovenski pesnik France Prešeren se je rodil v Vrbi’). V vašem primeru je pred osebnim imenom sicer določilo, ki zaznamuje poklic te osebe, vendar mislim, da to tu ne igra nobene vloge. To bi pomenilo, da boste za <q rend="italic">družinski prijatelj</q> napisali vejico, če predvidevate, da naslovnik ne bo avtomatično sklepal, koga imate v mislih. Vendar je treba upoštevati še en pomenski vidik, namreč to, da je z vejicama ločeni pristavek (po ESJ) pomensko drugo poimenovanje nanosnika, kar pri <q rend="italic">največjem slovenskem pesniku</q> ne predstavlja težav, ker je to vsekakor lahko samo ena oseba (to edinstvenost signalizira <q rend="italic">največji</q>). V vašem primeru pa bi zapis <q>družinski prijatelj, pastor Manders,</q> tako pomenil, da je <q rend="italic">družinski prijatelj</q> isto kot <q rend="italic">pastor Manders</q>, da imamo torej samo enega družinskega prijatelja. Možno pa je tudi, da imamo v mislih družinskega prijatelja, ki je edini družinski prijatelj v neki skupini (o kateri na primer trenutno govorimo), ne pa tudi absolutno.</p>
            </div>
         </div>
         <div type="article" xml:id="suss-arhiv-000018"
              corresp="http://www2.arnes.si/~lmarus/suss/arhiv/suss-arhiv-000018.html">
            <head>Kako se piše <q>moja sošolka Tinkara (Novak)</q>
            </head>
            <list type="keywords">
               <item>imena</item>
               <item>stvarna lastna imena</item>
               <item>pristavek</item>
               <item>stavek</item>
               <item>pristavek</item>
               <item>izpostavek</item>
               <item>stavek</item>
               <item>izpostavek</item>
               <item>prilastek</item>
               <item>desni ujemalni prilastek</item>
               <item>ločila</item>
               <item>vejica</item>
            </list>
            <div type="question" xml:id="suss-arhiv-000018.div1">
               <p xml:id="suss-arhiv-000018.p1">Kako je s pisavo vejice v naslednjih primerih: moja sošolka Tinkara; moja sošolka Tinkara Novak?</p>
            </div>
            <div type="answer" xml:id="suss-arhiv-000018.div2">
               <p xml:id="suss-arhiv-000018.p2">V obeh primerih gre za isti tip zveze kot v <ref target="#suss-arhiv-000017">zgornjem vprašanju</ref>. Najobičajnejša interpretacija te zveze bi bila, da je <q rend="italic">Tinkara</q> desni ujemalni prilastek, <q rend="italic">Novak</q> pa neujemalni prilastek samostalnika <q rend="italic">sošolka</q> (pišemo brez vejice, sklanjamo: moje sošolke Tinkare Novak). Če pa je <q rend="italic">Tinkara</q> oziroma <q rend="italic">Tinkara Novak</q> pristavek, imamo enak problem kot v zgornjem primeru in razlage ne bom ponavljala. Pravopisno pravilo pa je pravzaprav precej ohlapno in, kot vidite, dopušča subjektivno odločanje o tem, ali boste vejico vstavili ali ne.</p>
            </div>
         </div>
         <div type="article" xml:id="suss-arhiv-000019"
              corresp="http://www2.arnes.si/~lmarus/suss/arhiv/suss-arhiv-000019.html">
            <head>Postavitev vejic v povedi</head>
            <list type="keywords">
               <item>ločila</item>
               <item>vejica</item>
               <item>prislovno določilo</item>
               <item>povedek</item>
               <item>stavek</item>
            </list>
            <div type="question" xml:id="suss-arhiv-000019.div1">
               <p xml:id="suss-arhiv-000019.p1">Kako se vam zdi glede tele vejice: V primeru ugodne rešitve vloge za podaljšanje fr-sl projekta v okviru programa Proteus, bo nadaljevala tudi z delom ...</p>
            </div>
            <div type="answer" xml:id="suss-arhiv-000019.div2">
               <p xml:id="suss-arhiv-000019.p2">Pravopisno vejica vsekakor ni potrebna. Prvi del (pred vašo vejico) je namreč prislovno določilo, drugi del pa povedek. Tega načeloma ne ločujemo z vejico. Pri enostavnejšem stavku verjetno vejica ne bi premamila nikogar (npr.: <q>V primeru dežja bo koncert odpovedan.</q>). Vaš stavek pa je rahlo okoren in bi ga lektorji verjetno poskusili zapisati drugače, recimo:</p>
               <p xml:id="suss-arhiv-000019.p3">V primeru, da bo vloga za podaljšanje fr-sl projekta v okviru programa Proteus ugodno rešena, bo nadaljevala z delom ...</p>
            </div>
         </div>
         <div type="article" xml:id="suss-arhiv-000020"
              corresp="http://www2.arnes.si/~lmarus/suss/arhiv/suss-arhiv-000020.html">
            <head>Vejica pred kako in kot</head>
            <list type="keywords">
               <item>ločila</item>
               <item>vejica</item>
               <item>ločila</item>
               <item>vejica pred kako in kot</item>
               <item>stavek</item>
               <item>odvisni stavek</item>
               <item>vezniki</item>
               <item>podredni vezniki</item>
               <item>prilastek</item>
               <item>prilastkov odvisnik</item>
            </list>
            <div type="question" xml:id="suss-arhiv-000020.div1">
               <p xml:id="suss-arhiv-000020.p1">Tokrat gre za vejico pred besedami <q>kako</q> in <q>kot</q>. Občutek imam, da bi v naslednjih stavkih povsod morala stati vejica, pa vendar je študentka 3. letnika slavistike ni postavila.</p>
               <list rend="ordered" xml:id="suss-arhiv-000020.list2">
                  <item xml:id="suss-arhiv-000020.item11">
                     <q>Ta stvar sama po sebi je le način kako iti vase, uživati v tem obstoju in biti v življenju izpolnjen.</q>
                  </item>
                  <item xml:id="suss-arhiv-000020.item12">
                     <q>To ponuja več kot le besede. Pokaže praktičen način kako doseči in razumeti globoko notranje doživetje.</q>
                  </item>
                  <item xml:id="suss-arhiv-000020.item13">
                     <q>Prisluhniti sebi, kot temu reče, je način kako spoznati ta občutek.</q>
                  </item>
               </list>
            </div>
            <div type="answer" xml:id="suss-arhiv-000020.div2">
               <p xml:id="suss-arhiv-000020.p2">Najprej veznik <q rend="italic">kot</q>: nepostavitev vejice v stavku pod (1) <q>To ponuja več kot le besede.</q> je po SPP pravilna, saj veznik primerjalno povezuje dva člena v stavku. Vejico pišemo, kadar <q rend="italic">kot</q> primerjalno povezuje odvisni in glavni stavek, npr. <q>Podjetje je imelo več stroškov, kot so računali,</q> oz. v vašem primeru (3).</p>
               <p xml:id="suss-arhiv-000020.p3">In še veznik <q rend="italic">kako</q>: v vseh treh primerih s <q rend="italic">kako</q> ta vprašalnica (tu rabljena kot podredni veznik) povezuje glavni stavek in prilastkov odvisnik, kar se ločuje z vejico. Postavitev vejic:</p>
               <list rend="ordered" xml:id="suss-arhiv-000020.list3">
                  <item xml:id="suss-arhiv-000020.item14">Ta stvar sama po sebi je le način, kako iti vase, uživati v tem obstoju in biti v življenju izpolnjen;</item>
                  <item xml:id="suss-arhiv-000020.item15">Pokaže praktičen način, kako doseči in razumeti globoko notranje doživetje;</item>
                  <item xml:id="suss-arhiv-000020.item16">Prisluhniti sebi, kot temu reče, je način, kako spoznati ta občutek.</item>
               </list>
               <p xml:id="suss-arhiv-000020.p4">Je pa raba vejice v takih primerih po mojem mnenju v SPP malo nejasno začrtana oziroma nedorečena.</p>
            </div>
         </div>
         <div type="article" xml:id="suss-arhiv-000021"
              corresp="http://www2.arnes.si/~lmarus/suss/arhiv/suss-arhiv-000021.html">
            <head>Vejica za izrazom <q>Lep pozdrav</q>
            </head>
            <list type="keywords">
               <item>ločila</item>
               <item>vejica</item>
               <item>lep pozdrav</item>
               <item>dopisi</item>
               <item>podpisi v dopisih</item>
               <item>dopisi</item>
               <item>naslavljanje v dopisih</item>
               <item>ločila</item>
               <item>ločila v dopisih</item>
               <item>ločila</item>
               <item>klicaj</item>
               <item>ločila</item>
               <item>raba ločil</item>
               <item>ločila</item>
               <item>pika</item>
               <item>vljudnostne fraze</item>
               <item>dopisi</item>
               <item>velika/mala začetnica</item>
            </list>
            <div type="question" xml:id="suss-arhiv-000021.div1">
               <p xml:id="suss-arhiv-000021.p1">Ali mora za <q>Lep pozdrav</q> biti vejica? Pred časom sem se ukvarjal s tem, pa sem nekako bil mnenja, da ni potrebna.</p>
            </div>
            <div type="answer" xml:id="suss-arhiv-000021.div2">
               <p xml:id="suss-arhiv-000021.p2">Najprej je treba povedati, da niste pojasnili, ali vaš <q>Lep pozdrav</q> stoji v uvodnem ali sklepnem delu pisma (oziroma nekakšnega dopisa).</p>
               <p xml:id="suss-arhiv-000021.p3">Pa poglejmo v SPP. Osnovno pravilo je, da pišemo piko <q>na koncu samostojne proste ali zložene pripovedne povedi</q>, nadalje pa SPP pravi, da <q>pike na koncu povedi navadno nimajo</q> med drugim:</p>
               <p xml:id="suss-arhiv-000021.p4">
                  <hi rend="bold"> — enote v glavi dopisov:</hi>
               </p>
               <p xml:id="suss-arhiv-000021.p5">Univerza v Mariboru <lb/> Pedagoška fakulteta</p>
               <p xml:id="suss-arhiv-000021.p6">
                  <hi rend="bold"> — podpisi v dopisih:</hi>
               </p>
               <p xml:id="suss-arhiv-000021.p7">Lepo te pozdravlja <lb/> France</p>
               <p xml:id="suss-arhiv-000021.p8">Pri rabi klicaja SPP svetuje, da se ta rabi <q>za nagovorom v pismih (vendar se namesto klicaja rabi pogosteje vejica)</q>: Ljuba mati! Danes je Vaš god ... Pri poglavju o rabi vejice pa začuda take rabe posebej ne omenja.</p>
               <p xml:id="suss-arhiv-000021.p9">Šimenčevo <q rend="italic">Pisno sporočanje za vsakdanjo rabo</q> (naprej PSVR) pa pravi, da za nagovorom (torej v uvodnem delu pisma) <q>pišemo klicaj in nadaljujemo z veliko začetnico ali pa postavimo vejico in nadaljujemo z malo začetnico</q>. Priročnik naprej svetuje, da <q>pismo končamo s pozdravom</q> (npr. <q>Lepo te pozdravljam</q>, <q>Prisrčno te pozdravlja tvoj France</q>, <q>S spoštovanjem</q>), za podpisom pa naj pike ne pišemo. Nič pa ne pove o ločilih za omenjenim <q rend="italic">pozdravom</q>. Če pogledamo razne primere pisem in dopisov, ki so navedeni v tem priročniku, vidimo, da ločila v nagovorih dosledno sledijo smernicam priročnika (torej vejica + mala začetnica ali klicaj + velika začetnica). Z rabo ločil za pozdravom pa je v zgledih te knjige takole (za podpisom se pika v skladu s smernicami priročnika ne pojavi nikoli):</p>
               <p xml:id="suss-arhiv-000021.p10">
                  <hi rend="bold"> — večinoma ločila ni:</hi>
               </p>
               <p xml:id="suss-arhiv-000021.p11">Lepo te pozdravlja <lb/> Tine</p>
               <p xml:id="suss-arhiv-000021.p12">S spoštovanjem <lb/> Marija Novak</p>
               <p xml:id="suss-arhiv-000021.p13">
                  <hi rend="bold"> — enkrat pa je, in to klicaj:</hi>
               </p>
               <p xml:id="suss-arhiv-000021.p14">Lepo pozdravljeni! <lb/> Marija Novak</p>
               <p xml:id="suss-arhiv-000021.p15">Kako je torej najustrezneje? Pri ločilih za nagovorom SPP in PSVR svetujeta isto, prav tako pri rabi ločil za podpisom, raba ločil za pozdravom pa v obeh knjigah ostane neobdelana, primer iz SPP in primeri iz PSVR pa kažejo na to, da naj bi na primer sklepni <q>Lep pozdrav</q> pred podpisom pisali brez kakršnega koli ločila. Problem je torej v tem, da nam svetujejo, da naj isti <q>Lep pozdrav</q> na začetku pisma pišemo s klicajem ali vejico, na koncu pa brez ločila, kar po mojem mnenju, pa četudi za to obstaja logična razlaga, lahko vnaša samo zmedo.</p>
               <p xml:id="suss-arhiv-000021.p16">Raba ločil v takih primerih je po moje precej poljubna; pišemo jih, če jemljemo uvodni nagovor oziroma sklepni pozdrav kot samostojno poved (načeloma bi lahko pisali tudi piko in nadaljevali z veliko začetnico, če se nam zdi klicaj <q>premočen</q>(preveč čustveno obarvan ali premočno vezan na velelnost) ali če se nam mala začetnica na dejanskem začetku našega pisanja ne zdi primerna). Lahko pa jemljemo uvodni nagovor in sklepni pozdrav kot neko <q>zacementirano</q> vljudnostno frazo, ki je pač del vsakega dopisa, skoraj bi lahko rekli del pisemske glave (skupaj z naslovljenčevim in našim lastnim naslovom, datumom, krajem itn.). Tak občutek morda še posebej zbujajo neglagolski in sploh krajši nagovori in pozdravi (npr. Lep pozdrav). Pri uporabi vejice za sklepnim pozdravom nas lahko moti to, da za podpisom, ki ga z rabo vejice (Lep pozdrav, Tomaž) v bistvu vključimo v isto poved, ne pišemo končnega ločila, ki naj bi načeloma povedi zaključevalo. Isto velja za primer, ko podpis vključimo v poved z osebno glagolsko obliko (Lepo te pozdravlja Tomaž). Po drugi strani pa se nam lahko zdi, da bi morali pozdrav in podpis nekako povezati, združiti, hkrati pa med njima za signaliziranje ustreznega branja vseeno uporabiti kakšno ločilo, in zato napišemo vejico (Lepe pozdrave, Tomaž). To je le nekaj možnih razlag in tolmačenj uporabe oziroma neuporabe ločil v takih primerih.</p>
               <p xml:id="suss-arhiv-000021.p17">Torej, po moje je zadeva v veliki meri prepuščena piscu, čeprav je za nagovor (vsaj po obeh priročnikih sodeč) verjetno bolj razširjena varianta z ločilom, za pozdrav pa varianta brez ločila.</p>
            </div>
         </div>
         <div type="article" xml:id="suss-arhiv-000022"
              corresp="http://www2.arnes.si/~lmarus/suss/arhiv/suss-arhiv-000022.html">
            <head>Naslavljanje v dopisih</head>
            <list type="keywords">
               <item>ločila</item>
               <item>raba ločil</item>
               <item>ločila</item>
               <item>ločila v dopisih</item>
               <item>ločila</item>
               <item>klicaj</item>
               <item>ločila</item>
               <item>vejica</item>
               <item>dopisi</item>
               <item>naslavljanje v dopisih</item>
               <item>dopisi</item>
               <item>pisanje dopisov</item>
               <item>velika/mala začetnica</item>
            </list>
            <div type="question" xml:id="suss-arhiv-000022.div1">
               <p xml:id="suss-arhiv-000022.p1">Zanima me še, kaj je v slovenščini najbolj pravilno (morda najbolj sprejemljivo) za naslavljanje v dopisih:</p>
               <p xml:id="suss-arhiv-000022.p2">(a) Spoštovani gospod Tainta, pošiljamo vam ... <lb/>(b) Spoštovani gospod Tainta! Pošiljamo vam ...</p>
               <p xml:id="suss-arhiv-000022.p3">Ali je torej bolje pisati vejico in nadaljevati z malo začetnico ali pa je bolje pisati klicaj in nadaljevati z veliko začetnico? Klicaj se mi zdi namreč malce <q>nevljuden</q>. Obstaja o tem kakšno pravilo? Ali je možno napisati še kaj drugega kot samo vejico in klicaj?</p>
            </div>
            <div type="answer" xml:id="suss-arhiv-000022.div2">
               <p xml:id="suss-arhiv-000022.p4">Kar se tiče pravopisa, sta pravilna oba primera. Gre zgolj za stilistično razliko, izbira posamezne možnosti pa je prepuščena tvorcu besedila in ni določena s pravili. S pravili je določena le raba ločil in velikih/malih črk.</p>
               <p xml:id="suss-arhiv-000022.p5">Po SPP bi bilo <hi rend="bold">napačno</hi>:</p>
               <p xml:id="suss-arhiv-000022.p6">
                  <hi rend="bold"> — primer A:</hi>
               </p>
               <p xml:id="suss-arhiv-000022.p7">Spoštovani gospod Tainta, <lb/> Pošiljamo vam ...</p>
               <p xml:id="suss-arhiv-000022.p8">
                  <hi rend="bold"> — primer B:</hi>
               </p>
               <p xml:id="suss-arhiv-000022.p9">Spoštovani gospod Tainta! <lb/> pošiljamo vam ...</p>
               <p xml:id="suss-arhiv-000022.p10">Če se vam torej zdi klicaj rahlo nevljuden, pač uporabljajte zapis z vejico in malo začetnico. Morda bi veljalo dodati, da je raba s klicajem precej razširjena in se torej mnogim ne zdi <q>nevljudna</q>. Načelno je možno napisati tudi katero koli drugo ločilo, a bi bilo to zelo neobičajno.</p>
            </div>
            <div type="reference" xml:id="suss-arhiv-000022.div3">
               <p xml:id="suss-arhiv-000022.p11">Glej tudi: <ref target="#suss-arhiv-000021">Vejica za izrazom <q>Lep pozdrav</q>
                  </ref>
               </p>
            </div>
         </div>
         <div type="article" xml:id="suss-arhiv-000023"
              corresp="http://www2.arnes.si/~lmarus/suss/arhiv/suss-arhiv-000023.html">
            <head>Uporaba vejice v nazivih podjetij</head>
            <list type="keywords">
               <item>okrajšave</item>
               <item>d.o.o.</item>
               <item>pristavek</item>
               <item>stavek</item>
               <item>pristavek</item>
               <item>ločila</item>
               <item>vejica</item>
               <item>d.d.</item>
               <item>imena</item>
               <item>imena podjetij</item>
               <item>sodni register</item>
               <item>ločila</item>
               <item>vejice v nazivih podjetij</item>
            </list>
            <div type="question" xml:id="suss-arhiv-000023.div1">
               <p xml:id="suss-arhiv-000023.p1">Zanima me, kako pravilno pišemo nazive različnih podjetij. Ali je obvezna uporaba vejice pred d.o.o. in d.d. (Snaga, d.o.o.???)?</p>
            </div>
            <div type="answer" xml:id="suss-arhiv-000023.div2">
               <p xml:id="suss-arhiv-000023.p2">SPP 94 o tem izrecno ne piše ničesar. V poglavju o vejicah o pristavčnih delih pove, da je za imenom treba pisati vejico, če razlagalni del, ki sledi, ni sam po sebi umeven. (<q>To povest je napisala Zofka Kveder, poročena Jelovšek. Oglasil se je Stane Suhadolc, po domače Kovačev.</q>) Potemtakem lahko rečemo, da sta d.o.o. in d.d. dela imen, ki razložita ime oziroma ga podrobneje določita, in bi pred njima morala stati vejica.</p>
               <p xml:id="suss-arhiv-000023.p3">Vendar pa SP nadaljuje, da vejice ni treba pisati, ko razlagalni del postane enakovreden del imena (in ni več zgolj razlagalni pristavek, npr. <q>Največji slovenski pesnik France Prešeren se je rodil v Vrbi.</q>). Če <q rend="italic">d.o.o.</q> in <q rend="italic">d.d.</q> razlagamo kot enakovredna dela imen, ki se avtomatično pojavljata ob imenu, je logična razlaga, da pred tem vejice ne pišemo.</p>
               <p xml:id="suss-arhiv-000023.p4">V dnevnem časopisju in sodnem registru imen podjetij se pojavljata obe različici, in to v primerljivih obsegih. Zasledimo celo, da je na eni strani časnika uporabljena zgolj različica z vejico, na drugi strani pa zgolj različica brez nje. V sredinem Delu (6. oktober 1999) pa je avtor članka o telefonskem imeniku 2000 (sicer brez obrazložitve) napisal, da bi imena podjetij poleg presledkov med <q rend="italic">d. d</q>. in <q rend="italic">d. o. o.</q> morala vsebovati tudi vejico pred tem delom imena. Zapisovanje <q rend="italic">d. d.</q> s presledkom predpiše tudi SPP 94 (§ 595), takšen zapis rahlo dvoumno svetuje tudi Abeceda pravopisa, vendar obstajata za nepisanje presledkov vsaj dva dobra argumenta. Oznake (in oblika njihovega zapisa), ki morajo slediti imenom podjetij, so določene skupaj s celotno obliko imena v Zakonu o gospodarskih družbah, in nespoštovanje zakona bi povzročalo zmedo v zapisovanju, ki nikakor ni zaželjena. Okrajšave, še posebej takšne kot <q rend="italic">d.d.</q> in <q rend="italic">d.o.o.</q>, ki jih dojemamo kot eno besedo (<q rend="italic">d.o.o.</q> je ena od oblik podjetja in običajnemu bralcu pomeni ravno toliko ali še celo več kot <q rend="italic">družba z omejeno odgovornostjo</q>), morajo kot ena beseda funkcionirati tudi v zapisu. Pisanje presledkov omogoča preskok kakega dela te enotne besede v naslednjo vrstico, kar pa bi celotno okrajšavo naredilo popolnoma neberljivo oz. nerazumljivo, še toliko težje pa bi v njej prepoznali eno besedo in ločili recimo med <q rend="italic">d.d.</q> in <q rend="italic">k.d.d.</q> Kot lahko vidite, podpiramo zapis brez presledka.</p>
               <p xml:id="suss-arhiv-000023.p5">S pravnega vidika bi bilo seveda edino pravilno v uradni rabi pisati imena podjetij natanko tako, kot so zapisana v sodnem registru. Vendar podjetja že sama zase marsikdaj ne vedo takih podrobnosti, kot je raba ali neraba vejice pred npr. <q rend="italic">d.d.</q>, sodni register pa tudi (še) ne odseva kakršnega koli izoblikovanega stališča do te zadeve. Vsakokratno preverjanje v sodnem registru pa je zelo verjetno za večino prezamudno.</p>
               <p xml:id="suss-arhiv-000023.p6">Očitno je postavljanje ali nepostavljanje vejice zaenkrat še stvar osebne presoje. Če okrajšavo jemljemo kot samoumeven del imena, je naravnejši zapis brez vejice. Če pa na okrajšavo gledamo kot na razlago imena, ki ne sledi samoumevno in zgolj pojasnjuje pravni status neke družbe (torej če okrajšavo, vsaj v mislih, pravzaprav razvežemo in preberemo <q rend="italic">Kurivoprodaja, d.o.o. = Kurivoprodaja, družba z omejeno odgovornostjo</q>), bomo pred njo postavili vejico.</p>
            </div>
         </div>
         <div type="article" xml:id="suss-arhiv-000024"
              corresp="http://www2.arnes.si/~lmarus/suss/arhiv/suss-arhiv-000024.html">
            <head>Uporaba vejice v nazivih podjetij (nadaljevanje)</head>
            <list type="keywords">
               <item>pristavek</item>
               <item>stavek</item>
               <item>pristavek</item>
               <item>ločila</item>
               <item>vejica</item>
               <item>d.d.</item>
               <item>imena</item>
               <item>imena podjetij</item>
               <item>ločila</item>
               <item>vejice v nazivih podjetij</item>
               <item>delniška družba</item>
            </list>
            <div type="question" xml:id="suss-arhiv-000024.div1">
               <p xml:id="suss-arhiv-000024.p1">Spet sem pred dilemo:</p>
               <p xml:id="suss-arhiv-000024.p2">(a) Lipa, d.d., je razstavljala pohištvo. <lb/>(b) Lipa d.d. je razstavljala pohištvo.</p>
               <p xml:id="suss-arhiv-000024.p3">Kako je prav in zakaj?</p>
            </div>
            <div type="answer" xml:id="suss-arhiv-000024.div2">
               <p xml:id="suss-arhiv-000024.p4">Enkrat smo na podobno vprašanje že odgovarjali Tu je le kratek povzetek <ref target="#suss-arhiv-000023">zgornjega odgovora</ref>:</p>
               <p xml:id="suss-arhiv-000024.p5">Očitno je postavljanje ali nepostavljanje vejice zaenkrat še stvar osebne presoje. Če okrajšavo jemljemo kot samoumeven del imena, je naravnejši zapis brez vejice. Če pa na okrajšavo gledamo kot na razlago imena oziroma pojasnilo k imenu, ki ne sledi samoumevno in zgolj pojasnjuje pravni status neke družbe (če v okrajšavi vidimo neokrajšano razlago oziroma jo preberemo z besedo: Lipa, delniška družba), bomo pred njo postavili vejico.</p>
               <p xml:id="suss-arhiv-000024.p6">Navedba tegale starega odgovora (in dopis k njemu) je žal zakuhala nepotrebno nerodnost — v pisanju o vejici pred <q rend="italic">d.d.</q> smo namreč pozabili na drugo vejico, tisto za <q rend="italic">d.d.</q>. Sicer bi iz formulacije vprašanja sklepal, da s tem nismo povzročili nerazumevanja, saj ste v vprašanju že sami navedli samo dve možnosti: brez vejic ali z obema. Pa vseeno, če vejice ne postavimo pred <q rend="italic">d.d.</q>, je ne bomo tudi za tem. Če pa <q rend="italic">d.d.</q> razumemo kot pristavek in za <q rend="italic">Lipa</q> postavimo vejico, bomo vejico seveda postavili tudi za njim.</p>
            </div>
         </div>
         <div type="article" xml:id="suss-arhiv-000025"
              corresp="http://www2.arnes.si/~lmarus/suss/arhiv/suss-arhiv-000025.html">
            <head>Vejice v 124. členu Zakona o varnosti cestnega prometa</head>
            <list type="keywords">
               <item>ločila</item>
               <item>vejica</item>
               <item>prenehanje veljavnosti vozniškega dovoljenja</item>
               <item>stavek</item>
               <item>vrinjeni stavek</item>
               <item>zakoni</item>
            </list>
            <div type="question" xml:id="suss-arhiv-000025.div1">
               <p xml:id="suss-arhiv-000025.p1">Zanima me slovnična razlaga sedmega odstavka 124. člena Zakona o varnosti cestnega prometa. Najbolj me zanima naslednji stavek, ker sem prepričan, da manjka vejica, ki spremeni pomen stavka.</p>
               <p xml:id="suss-arhiv-000025.p2">Novo vozniško dovoljenje lahko pridobi ob prvem prenehanju veljavnosti vozniškega dovoljenja po šestih mesecih, sicer pa po enem letu od dneva oddaje vozniškega dovoljenja upravni enoti, če ponovno opravi vozniški izpit za vozila tiste oziroma tistih kategorij, s katerimi je storil prekršek ali prekrške, za katere so mu bile izrečene kazenske točke in izpolni druge pogoje za izdajo vozniškega dovoljenja določene v prvem odstavku tega člena.</p>
               <p xml:id="suss-arhiv-000025.p3">Primer je naslednji: Prenehanje veljavnosti vozniškega dovoljenja: 18. 1. 1999 (prvo prenehanje veljavnosti vozniškega dovoljenja). Dan oddaje vozniškega dovoljenja: 25. 5. 1999.</p>
               <p xml:id="suss-arhiv-000025.p4">Jaz osebno mislim da so pozabili na vejico (ki je dodana v stavku spodaj): Novo vozniško dovoljenje lahko pridobi ob prvem prenehanju veljavnosti vozniškega dovoljenja po šestih mesecih, sicer pa po enem letu, od dneva oddaje vozniškega dovoljenja upravni enoti, če ponovno opravi vozniški izpit za vozila tiste oziroma tistih kategorij, s katerimi je storil prekršek ali prekrške, za katere so mu bile izrečene kazenske točke in izpolni druge pogoje za izdajo vozniškega dovoljenja določene v prvem odstavku tega člena.</p>
               <p xml:id="suss-arhiv-000025.p5">Vprašanje: Ali mi lahko izdajo vozniško dovoljenje, ker je že preteklo šest mesecev od prenehanja veljavnosti vozniškega dovoljenja?</p>
            </div>
            <div type="answer" xml:id="suss-arhiv-000025.div2">
               <p xml:id="suss-arhiv-000025.p6">Formulacija, ki jo navajate, je skrajno okorno napisana, zato tudi ni čudno, da prihaja ob njenem branju do težav pri razumevanju. Sporni del stavka lahko zavoljo pojasnjevanja njegovega pomena rahlo predelamo, in dvom odpade:</p>
               <p xml:id="suss-arhiv-000025.p7">
                  <q>Novo vozniško dovoljenje lahko (oseba) pridobi ob prvem prenehanju veljavnosti vozniškega dovoljenja šest mesecev, sicer pa eno leto po dnevu oddaje vozniškega dovoljenja upravni enoti ...</q>
               </p>
               <p xml:id="suss-arhiv-000025.p8">Ob tako dešifriranem pomenu tega odstavka zakona torej postane jasno, da boste vozniško dovoljenje (če seveda izpolnjujete naštete pogoje) lahko ponovno pridobili 25. 11. 1999, ko bo minilo šest mesecev, odkar ste ga oddali.</p>
               <p xml:id="suss-arhiv-000025.p9">Kar se odsotnosti vejice tiče, se sicer strinjam, da bi jo za popolno nedvoumnost (in pravopisno ustreznost) pisci morali uporabiti (gre pač za vrinjeni stavek). Če vejico dodamo, stavka ne moremo več razumeti tako, kot bi si želeli vi. Če vejice ni, pa besedilo sicer lahko razumemo tako, kot namigujete, ampak — brez zamere — po mojem samo, če to prav načrtno hočemo oziroma če v besedilu (zakonu) iščemo luknjo. V nasprotnem pa bomo stavek po vsej verjetnosti vsi razumeli tako, kot so sestavljalci nameravali.</p>
               <p xml:id="suss-arhiv-000025.p10">In ker se da še tako premišljeno napisane zakone vselej tolmačiti na več načinov (kaj šele, če se obešamo na vsako manjkajočo ali odvečno vejico), imajo zakoni komentarje, ki naj razlage usmerjajo. Pogledati bi bilo torej treba vsaj še v komentirano izdajo zakona. Po drugi strani pa priznam, da tudi mene precej jezi, ko uradna državna besedila niso napisana tako, kot je treba.</p>
            </div>
         </div>
         <div type="article" xml:id="suss-arhiv-000026"
              corresp="http://www2.arnes.si/~lmarus/suss/arhiv/suss-arhiv-000026.html">
            <head>Vejice v večbesednih veznikih</head>
            <list type="keywords">
               <item>ločila</item>
               <item>vejica</item>
               <item>vezniki</item>
               <item>podredni vezniki</item>
               <item>vezniki</item>
               <item>sestavljeni vezniki</item>
               <item>vezniki</item>
               <item>samo če</item>
               <item>vezniki</item>
               <item>večbesedni vezniki</item>
               <item>zveza prislova in podrednega veznika</item>
               <item>vezniki</item>
               <item>kopičenje veznikov</item>
               <item>ločila</item>
               <item>vejice v večbesednih veznikih</item>
               <item>stavek</item>
               <item>odvisni stavek</item>
            </list>
            <div type="question" xml:id="suss-arhiv-000026.div1">
               <p xml:id="suss-arhiv-000026.p1">Pogosto imam težave z vejicami, ko gre za sestavljene veznike. Danes sem recimo naletela na stavek: Zavarovanje krije vse stroške, vendar samo, če je terjatev upravičena ... Zanima me, ali je možno zvezo <q>samo če</q> obravnavati kot večbesedni veznik kot npr. zlasti če v smislu 328. člena Slovenskega pravopisa 1. V tem primeru vejice pred <q>če</q> ne bi bilo. Prosim za čim bolj poglobljeno razlago, ker sem strastna slovničarka. Pa še ta stavek, če lahko: <q>Cedent plača premijo ob koncu meseca oziroma ko prejme obračun.</q> Dve vejici, ena, nobena?</p>
            </div>
            <div type="answer" xml:id="suss-arhiv-000026.div2">
               <p xml:id="suss-arhiv-000026.p2">1. <q>Zavarovanje krije vse stroške, vendar, samo če je terjatev upravičena ...</q>
               </p>
               <p xml:id="suss-arhiv-000026.p3">§ 328 v SPP 90 (v SPP 94 je to § 329), ki ga omenjate, govori o večbesednih veznikih. To so večinoma stalne zveze podrednih veznikov in jih imamo ponavadi kot take spravljene v svojem besedišču. Ponavadi je to zveza prislova in podrednega veznika, običajno dvodelna (včasih tudi tridelna, npr. kljub temu da). Med deli večbesednega veznika vejice ne pišemo.</p>
               <p xml:id="suss-arhiv-000026.p4">Tako je tudi <q rend="italic">samo če</q> lahko večbesedni podredni veznik. Lahko na primer rečemo: <q>Zavarovanje krije stroške, samo če ...</q>. Ali pa <q>Zavarovalnica zatrjuje, da samo če je terjatev upravičena, krije vse stroške</q>, pri čemer gre za zvezo podrednega veznika in večbesednega podrednega veznika.</p>
               <p xml:id="suss-arhiv-000026.p5">Vejice ne pišemo niti med dvema podrednima vezniškima besedama: <q>Skusili ste, da kdor se iz prvega prenagli, kmalu odneha. Le piši materi, da če ne bo denarja, ne boš več stanoval pri nas.</q> SPP pravi, da tako kopičenje veznikov ni priporočljivo (§ 326), SS (str. 365, 366) pa tako kopičenje samo opiše, mnenja o tem pa ne poda. Vejice prav tako ne pišemo med prirednim in podrednim veznikom, če se znajdeta skupaj pred vmesnim odvisnim stavkom: <q>Pridem sam, in če bo le mogoče, pripeljem še koga; Votlina je bila suha, in ker je ne doseže nobena sapica, tudi topla; ...</q> (§ 327). Pišemo jo le pred prvim veznikom. Torej bi <q rend="italic">samo če</q> lahko imeli za večbesedni podredni veznik (sestavljen iz prislova in podrednega veznika).</p>
               <p xml:id="suss-arhiv-000026.p6">Ali bi za večbesedni veznik lahko šteli tudi <q rend="italic">vendar samo če</q>? <q rend="italic">Vendar</q> je v vašem primeru priredni veznik, <q rend="italic">samo če</q> pa smo že proglasili za večbesedni podredni veznik, vendar pa po SPP 90 (§ 327) <q>... vejico pišemo pred prvo in drugo vezniško besedo, kadar priredni veznik zastopa opuščeni nadredni stavek: ‘Nekaj pa vam obljubim, namreč (to obljubim), da kmalu spet pridem.</q> Vaš primer bi torej lahko razložili in vejice zapisali takole: <q>Zavarovanje krije vse stroške, vendar (krije jih), samo če je terjatev upravičena ...</q>
               </p>
               <p xml:id="suss-arhiv-000026.p7">Možna je tudi drugačna interpretacija vašega primera, kjer <q rend="italic">samo če</q> ni večbesedni podredni veznik. Po tej razlagi zveza prirednih veznikov <q rend="italic">vendar samo</q> (oz. prirednega veznika in prislova) zastopa opuščeni nadredni stavek, recimo: <q>Zavarovanje krije vse stroške, vendar samo (v takem primeru), če je terjatev upravičena ...</q> (prim. <q>Nekaj pa vam obljubim, namreč (to vam obljubim), da kmalu spet pridem.</q> v SPP (§ 327)).</p>
               <p xml:id="suss-arhiv-000026.p8">2. <q>Cedent plača premijo ob koncu meseca, oziroma ko prejme obračun.</q>
               </p>
               <p xml:id="suss-arhiv-000026.p9">
                  <q rend="italic">Oziroma ko</q> je zveza nadrednega in podrednega veznika. O tem pravi že omenjeni § 327 v SPP 90 takole: <q>Kadar prideta skupaj priredni in podredni veznik pred vmesnim odvisnikom, pišemo vejico samo pred prvim veznikom: 'Pridem sam, in če bo le mogoče, še s kom.' ...</q> Vejico postavimo, da označimo mejo med nadrednim in odvisnim stavkom (SPP 90 — § 324). Sicer pa vejice pred <q rend="italic">oziroma</q> ne pišemo, kadar <q rend="italic">oziroma</q> veže enakovredne stavčne ali nestavčne dele (SPP 90 — § 318).</p>
            </div>
         </div>
         <div type="article" xml:id="suss-arhiv-000027"
              corresp="http://www2.arnes.si/~lmarus/suss/arhiv/suss-arhiv-000027.html">
            <head>Vejica pred kar</head>
            <list type="keywords">
               <item>ločila</item>
               <item>vejica</item>
               <item>vezniki</item>
               <item>podredni vezniki</item>
               <item>ločila</item>
               <item>vejica pred kar</item>
               <item>stavek</item>
               <item>odvisni stavek</item>
               <item>zaimki</item>
               <item>kazalni zaimek to</item>
            </list>
            <div type="question" xml:id="suss-arhiv-000027.div1">
               <p xml:id="suss-arhiv-000027.p1">Ko sem dal nek prevod iz angleščine v lektoriranje študentki 3. letnika slavistike, je črtala vejico v vseh zvezah pred besedo <q>kar</q>. Recimo: <q>To kar iščeš je v tebi.</q> Po mojem mora biti vsaj <q>To kar iščeš, je v tebi.</q>, če že ne <q>To, kar iščeš, je v tebi.</q> Ali pa recimo: <q>To kar ponujam je način</q>, <q>To pomeni, da obstaja nekaj kar moram spoznati</q>, <q>Dejansko pokaže to kar je v tebi</q>.</p>
            </div>
            <div type="answer" xml:id="suss-arhiv-000027.div2">
               <p xml:id="suss-arhiv-000027.p2">V vseh naštetih primerih po SPP 94 pred <q rend="italic">kar</q> vejico vsekakor moramo postaviti. Odvisni stavek, ki ga podredni veznik <q rend="italic">kar</q> uvaja (že to, da gre za podredni veznik, implicira rabo vejice pred njim), namreč samo vsebinsko napolni kazalni zaimek <q rend="italic">to</q>, ki sam po sebi nima konkretnega nanosnika, temveč ga dobi šele s parafrazo v odvisnem stavku. Ker gre za dva različna jezikovna izraza, ki sta vsebinsko identična, je torej logično, da ju ločimo z ločili (v tem primeru z vejico, načelno pa bi lahko uporabili tudi npr. oklepaj).</p>
            </div>
         </div>
         <div type="article" xml:id="suss-arhiv-000028"
              corresp="http://www2.arnes.si/~lmarus/suss/arhiv/suss-arhiv-000028.html">
            <head>Ločila v logotipih in sloganih</head>
            <list type="keywords">
               <item>ločila</item>
               <item>vejica</item>
               <item>ločila</item>
               <item>kot bralno pomagalo</item>
               <item>reklamni napisi</item>
               <item>vezniki</item>
               <item>podredni vezniki</item>
               <item>ločila</item>
               <item>vejica pred kjer</item>
               <item>stavek</item>
               <item>odvisni stavek</item>
            </list>
            <div type="question" xml:id="suss-arhiv-000028.div1">
               <p xml:id="suss-arhiv-000028.p1">Zanima me, če mora slogan, izpisan na logotipu podjetja, vsebovati ločila, npr. vejico ali piko. <q>Kupujem tam, kjer nekaj veljam.</q>
               </p>
            </div>
            <div type="answer" xml:id="suss-arhiv-000028.div2">
               <p xml:id="suss-arhiv-000028.p2">Najprej na splošno o vejici v vašem sloganu, pa naj bo v kombinaciji z logotipom ali samostojno. Vejica je (tako kot ostala ločila) v prvi vrsti vizualno bralno pomagalo, s katerim poskušamo prenesti intonacijo iz govora v pisni jezik. Ko se nam torej zdi, da naj se tule pa tule bralec našega besedila npr. ustavi, ne gre pa še za sklepno fazo stavka (večje enote), postavimo vejico. Še večji/močnejši premor in morda bolj zaključujočo padajočo intonacijo lahko signaliziramo npr. s podpičjem, dvopičjem, pomišljajem ... S pomenskega stališča je to najpomembnejši vidik. (S tega stališča je zanimiva elektronska pošta, kjer se je v manj formalnih izmenjavah razvilo in precej razširilo nekaj novih ločil, ki so skoraj popolnoma omejena samo na ta medij, naprimer :) za izražanje - hm, recimo <q>nedobesednosti</q>, rahle šaljivosti.)</p>
               <p xml:id="suss-arhiv-000028.p3">Pravopis naj bi nam pri postavljanju vejic pomagal tako, da povzame v govorni skupnosti sirše sprejete pisne konvencije. Po eni strani nam pove, za kakšen pomen (ki ga v govoru izrazimo npr. z intonacijo) se posamezno ločilo (npr. vejica nasproti podpičju) običajno rabi. Po drugi strani pa pove, v kakšnih položajih, ki niso predvidljivi zgolj iz pomena posameznega ločila, se to ločilo morda še pojavlja. Idealno bi tak priročnik vseboval tudi opis striktnosti pisne norme, sankcij, ki jih lahko pričakujemo, če se konvencije ne držimo. Za to je namreč potrebno večplastno sociolingvistično poznavanje določene skupnosti, ki ga ima nekdo, ki piše v tujem jeziku, le redko. Je pa res, da je od priročnikov to po svoje težko pričakovati, saj se te zadeve lahko spreminjajo zelo hitro in je zato večinoma lažje reči <q>piši tako pa tako, s tem ne boš kršil nobene pisne norme</q>. Vendar gre pri tem po drugi strani posledično tudi za siromašenje ustvarjalnosti.</p>
               <p xml:id="suss-arhiv-000028.p4">SPP v vašem stavku pred <q>kjer</q> načeloma narekuje vejico - večinska raba naj bi torej bila z vejico, ne brez. Če vejico v takem primeru izpustimo, sporočamo npr. svoje nepoznavanje te konvencije, nestrinjanje s Pravopisom, češ da napačno povzema večinsko stanje, nestrinjanje s to konvencijo (kar je seveda lahko omejeno zgolj na določen primer) ... In dejansko bi se dalo npr. za zaimke in veznike, kot sta <q>ki</q> in <q>ker</q>, reči, da nam te besedice že same po sebi dovolj jasno in prepoznavno signalizirajo, da gre za odvisnik in za določen intonacijski potek, in je torej vejica pravzaprav odveč. Po drugi strani je seveda neumnost slepo slediti pravopisnemu pravilu, ki v določenem primeru npr. <q>prepoveduje</q> vejico, če bi pisec pač rad dosegel, da se njegov bralec na kratko ustavi - tudi premor je konec koncev del pomena, in ta bi po mojem mnenju že moral imeti prednost pred pravopisnimi pravili. Nenazadnje ignoriranje Pravopisa, če se seveda raba dovolj razširi, v končni fazi lahko privede tudi do spremembe v naslednji izdaji. In tako je seveda res tudi to, da bi tudi popolnoma subjektivno oziroma zgolj pomensko postavljanje npr. vejice, če bi ga naša skupnost sprejela, postalo pravopisna konvencija (ker je pisanje - in enako govorjeni jezik - sporazumevalno sredstvo, brez vsaj minimalnih konvencij seveda ne more obstajati).</p>
               <p xml:id="suss-arhiv-000028.p5">In še o vašem konkretnem primeru. Vašo težavo sem si šel ogledat <q>v naravo</q> in našel dva različna zapisa: <q>Kupujem tam, kjer nekaj veljam.</q>(na vrečki) in <q>Kupujem tam kjer nekaj veljam</q> (na oglaševalni tablici na stojalu za kolesa). V obeh primerih sta glavni in odvisni stavek vsak v svoji vrstici, vendar pri drugem primeru slogan izgleda nekako bolj kot del logotipa, saj je napis ukrivljen tako, da poteka vzdolž enako ukrivljenega roba znaka DM, pri prvem primeru pa bolj kot samostojen slogan, npr. kot grafit, čeprav so spodaj še nek grafični znak, DM in napis <q>drogerie markt</q>. V tej luči se zdi razumljivo, da ima slogan v prvem primeru ločila, v drugem pa ne, ker je bolj sestavni del grafičnega oglaševalskega sporočila in manj samostojno jezikovno sporočilo. Morda bi se mi zdel slogan v drugem primeru, torej tisti brez ločil, še bolj običajen, če bi bile vse črke velike tiskane. Nikakor torej ne bi hotel reči, da je z izpustom ločil kar koli narobe. Res pa je, da je (neglede na prisotnost logotipa) jezikovno sporočilo v obliki stavka, jezikovno zaključene enote. In s tega stališča se zdi konvencionalna uporaba ločil smiselna.</p>
               <p xml:id="suss-arhiv-000028.p6">Poleg zgornjega velja upoštevati še drug vidik: čeprav sta različna zapisa na vrečkah in na stojalu za kolesa torej po svoje razumljiva, bi znalo to marsikoga navesti na misel o oglaševalčevi neodločnosti, češ <q>Saj niti ne vejo, kako bi svoje artikle oglaševali!</q>. Zdi se mi, da bi večini prej prišlo na misel to kot pa kakšna <q>demokratičnost</q> in naprednost v jezikovnih vidikih oglaševanja ali pa poudarek vsebine (kot bistva) nasproti obliki. Nenazadnje bi si upal trditi (čeprav o oglaševanju ne vem ničesar), da je oglaševanje pravzaprav ena sama oblika, saj bo vsak proizvajalec vesel, če bo kupec artikel kupil, ne da bi prej poznal vsebino.</p>
               <p xml:id="suss-arhiv-000028.p7">Za konec še čisto praktičen vidik: kako boste napisali (z vejico ali brez), je seveda vaša odločitev, saj <q>prav - narobe</q> v smislu <q>zakonito - protizakonito</q> v teh zadevah ne obstaja. Po svojih izkušnjah pa bi na žalost upal trditi, da če boste vejico izpustili, se bo prav gotovo našel kdo, ki se vam bo v zapis vtaknil, češ to je pa <q>narobe</q> in kakšni kronani osli da ste, ker tega ne veste (na zaveden izpust pomisli le malokdo). Zelo verjetno vtikljivec svoje trditve ne bo znal podpreti z nobenim argumentom, razen s šepavim <q>zato, ker se pred 'ki, ko ... kjer' piše vejica</q> - take netolerance je v naših logih namreč precej. Ampak konec koncev je tudi on morda potencialni kupec ...</p>
               <p xml:id="suss-arhiv-000028.p8">Celo tole pisarijo je treba brati izključno kot moj subjektiven pogled na zadevo.</p>
            </div>
         </div>
         <div type="article" xml:id="suss-arhiv-000029"
              corresp="http://www2.arnes.si/~lmarus/suss/arhiv/suss-arhiv-000029.html">
            <head>Postavitev vejic v povedi (drugič)</head>
            <list type="keywords">
               <item>ločila</item>
               <item>vejica</item>
               <item>stavek</item>
               <item>odvisni stavek</item>
               <item>stavek</item>
            </list>
            <div type="question" xml:id="suss-arhiv-000029.div1">
               <p xml:id="suss-arhiv-000029.p1">Ali pred besedo vas stoji vejica? <q>Če potrebujete originalni račun, vas prosimo, da to poveste blagajničarki pred kasiranjem blaga ter predložite potrdilo o registraciji.</q>
               </p>
            </div>
            <div type="answer" xml:id="suss-arhiv-000029.div2">
               <p xml:id="suss-arhiv-000029.p2">Ja, po Pravopisu pred besedo <q rend="italic">vas</q> stoji vejica, ker se med glavnim (<q rend="italic">vas prosimo</q>) in odvisnim stavkom (<q rend="italic">če potrebujete originalni račun</q>) piše vejica.(Z vidika <ref target="#suss-arhiv-000028">zgornjega odgovora</ref> na <q rend="italic">vejico v sloganu</q> ne vidim razloga, zakaj se tu ne bi držali večinskega dogovora.)</p>
            </div>
         </div>
         <div type="article" xml:id="suss-arhiv-000030"
              corresp="http://www2.arnes.si/~lmarus/suss/arhiv/suss-arhiv-000030.html">
            <head>Vejica pred veznikoma in in ter</head>
            <list type="keywords">
               <item>ločila</item>
               <item>vejica</item>
               <item>vezniki</item>
               <item>podredni vezniki</item>
               <item>vezniki</item>
               <item>priredni vezniki</item>
               <item>ločila</item>
               <item>vejica pred in in ter</item>
               <item>stavek</item>
               <item>vrinjeni stavek</item>
            </list>
            <div type="question" xml:id="suss-arhiv-000030.div1">
               <p xml:id="suss-arhiv-000030.p1">V katerih primerih se pred veznikom <q>ter</q> ali <q>in</q> uporablja vejica?</p>
            </div>
            <div type="answer" xml:id="suss-arhiv-000030.div2">
               <p xml:id="suss-arhiv-000030.p2">Po Pravopisu načeloma tedaj, ko veznik povezuje dva stavka, med katerima je še en odvisnik nižjega reda od teh dveh stavkov, npr. v gornjem stavku: <q>... vas prosimo, da to poveste blagajničarki, preden računa blago, ter predložite potrdilo o registraciji.</q> Stavka <q>to poveste blagajničarki</q> in <q>predložite potrdilo o registraciji ‘ sta odvisnika istega reda, odvisna sta od istega nadrednega stavka ‘vas prosimo</q> , vmes pa stoji še en odvisnik nižjega reda (<q>preden računa blago</q> ), ki je odvisen od stavka <q>to poveste blagajničarki</q> . Kako to vemo? Testiramo lahko tako, da poskusimo dodatno vriniti podredni veznik: <q>... vas prosimo, da to poveste blagajničarki, preden računa blago, ter DA predložite potrdilo o registraciji</q> . Lahko tudi z izpustom vmesnega odvisnika: <q>... vas prosimo, da to poveste blagajničarki ter DA predložite potrdilo o registraciji</q> - stavek je še vedno smiseln, čeprav je pomen drugačen. Med takimi istorednimi odvisniki načeloma ni vejice, pišemo jo le takrat, ko je vmes še kakšen odvisnik nižjega reda.</p>
               <p xml:id="suss-arhiv-000030.p3">Ko <q rend="italic">in</q> ali <q rend="italic">ter</q> povezujeta glavne stavke (<q>Peter je šel v šolo in na poti srečal učitelja.</q>), pišemo vejico, ko je med njiju vrinjen kak odvisnik (<q>Povej mi, kje si se potikal, in pojdi potem hitro naprej.</q>) ali s tema stavkoma manj tesno povezan stavek (<q>Moj prijatelj je res prišel, kdo bi si mislil, in mi takoj ponudil pomoč.</q>). Po istem ključu postavljamo vejice pred <q rend="italic">in/ter</q>, ko vežeta nestavčne dele (<q>Moj prijatelj, tudi jaz imam prijatelja, in njegova žena sta mi priskočila na pomoč.</q>). Kadar prideta skupaj priredni in podredni veznik pred vmesnim odvisnikom, pišemo vejico samo pred prvim veznikom (<q>Slona je prijel za trobec, in ko je ta poskusil zatrobiti, mu je čez gobec zavezal robec.</q>).</p>
               <p xml:id="suss-arhiv-000030.p4">Vejico pred vezalnim <q rend="italic">in</q> lahko pišemo, če sta osebka slabo združljiva: <q>Komaj je zatisnil oči, se je zbudil, in dan je bil.</q>
               </p>
               <p xml:id="suss-arhiv-000030.p5">Pred stopnjevalnim <q rend="italic">in/ter</q>: <q>Videl sem ga na lastne oči, in potem sem se ga tudi dotaknil!</q>
               </p>
               <p xml:id="suss-arhiv-000030.p6">To je nekaj rab vejice pred <q rend="italic">in/ter</q>, kot jih predvideva Pravopis, gotovo pa niso vse. Da se ne bom ponavljal, si tukaj zraven mislite še tisto gornje pisanje o premorih ipd., ki jih pisec za svojega bralca pač želi.</p>
            </div>
         </div>
         <div type="article" xml:id="suss-arhiv-000031"
              corresp="http://www2.arnes.si/~lmarus/suss/arhiv/suss-arhiv-000031.html">
            <head>Okrajšave za strokovne nazive</head>
            <list type="keywords">
               <item>okrajšave</item>
               <item>kratice</item>
               <item>kratice</item>
               <item>kratice za strokovne nazive</item>
               <item>nazivi</item>
               <item>strokovni nazivi</item>
               <item>nazivi</item>
               <item>izobrazbeni nazivi</item>
            </list>
            <div type="question" xml:id="suss-arhiv-000031.div1">
               <p xml:id="suss-arhiv-000031.p1">Zanima me, kako pravilno pišemo kratice za strokovne nazive oziroma kje bi našla seznam vseh strokovnih nazivov. Primer: dipl.ing.arh. ali dipl. ing. arh., dipl.ing.el., dipl.ing.agr., univ.dipl.oec., univ.dipl.ing.el ...</p>
            </div>
            <div type="answer" xml:id="suss-arhiv-000031.div2">
               <p xml:id="suss-arhiv-000031.p2">Kar vi imenujete kratice, se po SPP imenuje okrajšave. Žal SPP o okrajšavah ne pove nič več kot to. Niti jih ne našteva niti ne pove, kako se zapisujejo. Torej vam lahko povem le svoje mnenje. Verjetno je bolje pisati posamezne okrajšane dele strokovnega naziva, ločene s presledkom. Tako so ti zapisani tudi v Borzi dela (prilogi torkovega Dela) (<q rend="italic">dipl. inž. vodnih konstrukcij</q>), tak napotek pa daje tudi priročnik <q rend="italic">Abeceda pravopisa</q> Marte Kocjan—Barle. Kot okrajšavo za inženirja (to besedo edino od nekaj možnih najdemo v SSKJ) bi predlagal <q rend="italic">inž. Ing.</q> je kot okrajšava v slovenskem besedilu popolnoma nesmiselna, saj v knjižnem jeziku ne obstaja nikakršna beseda, ki bi se začela z <q rend="italic">ing-</q> ter bi bila po pomenu inženirju vsaj blizu. Uporaba okrajšave <q rend="italic">ing.</q> pa naj bi naslov naredila mednaroden. Tu vam ne znam svetovati, kaj je bolje — ali zaradi večje razumljivosti oziroma daljšega dometa uporabljati <q rend="italic">ing.</q> ali pa zaradi večje smiselnosti <q rend="italic">inž</q>. Verjetno pa je vseeno bolj smiselno izhajati iz slovenščine, saj so izobraževalni sistemi tako ali tako skoraj v vsaki državi drugačni, tako da s kvazimednarodno okrajšavo naziva morda naredimo celo več škode kot koristi, ker lahko bralca zavedemo k napačnim sklepom. Okrajšave za posamezne strokovne nazive z nekaj izjemami niso nikjer predpisane. Zdi se, da je zapis <q rend="italic">dipl</q>. bolj stvar rabe oz. neinstitucionaliziranega dogovora kot pa pravopisa. Seveda bi bilo okrajšavo <q rend="italic">dipl</q>. precej brezpredmetno zamenjevati, saj je že ustaljena. Oblike okrajšav nazivov, ki <q rend="italic">dipl</q>. sledijo, pa najverjetneje predpisujejo izobraževalne ustanove, ki jih tudi podeljujejo. Pogledali smo na domačo stran Univerze v Ljubljani, vendar v tam objavljenem razpisu ne uporabljajo okrajšav. Verjetno bi se bilo vseeno prav obrniti na univerzo oziroma posamezne fakultete ter jih vprašati, kako oni okrajšujejo nazive. Lahko vam povemo le še to, da so se izobrazbeni nazivi pred kratkim močno spremenili. Po novem imajo na primer arhitekti naziv <q rend="italic">univerzitetni diplomirani inženir arhitekture</q>, kar arhitekti okrajšujejo v <q rend="italic">u.d.i.a.</q> (včasih se jih je pisalo tudi <q rend="italic">dia</q>).</p>
            </div>
         </div>
         <div type="article" xml:id="suss-arhiv-000032"
              corresp="http://www2.arnes.si/~lmarus/suss/arhiv/suss-arhiv-000032.html">
            <head>Sklanjanje kratic</head>
            <list type="keywords">
               <item>zapisovanje besed</item>
               <item>sklanjanje</item>
               <item>sklanjanje kratic</item>
               <item>kratice</item>
               <item>zapisovanje kratic</item>
               <item>kratice</item>
               <item>sklanjanje</item>
               <item>velika/mala začetnica</item>
            </list>
            <div type="question" xml:id="suss-arhiv-000032.div1">
               <p xml:id="suss-arhiv-000032.p1">Zastavljam vam vprašanje o pravilnem sklanjanju kratic. V zadnjem obdobju opažam, da se na teletekstu RTV Slovenija kratice tipa OZN in ZRJ sklanjajo z vezajem in s končnico, pisano z malimi črkami. Torej se pišejo stavki tipa: <q>V OZN-u so včeraj sprejeli deklaracijo.</q> ali ’ Z ZRJ-jem ni mogoče skleniti sporazuma.’ Med mojim šolanjem je veljalo pravilo, da se take kratice sklanjajo z <q>ničto končnico</q> Z ZRJ-jem ni mogoče skleniti sporazuma.’ Med mojim šolanjem je veljalo pravilo, da se take kratice sklanjajo z <q>ničto končnico</q> Med mojim šolanjem je veljalo pravilo, da se take kratice sklanjajo z <q>ničto končnico</q>, torej: <q>Z ZRJ ni mogoče skleniti sporazuma.</q> in <q>V OZN so včeraj sprejeli deklaracijo.</q> Zanima me, katera raba je predpisana in ali je izšla kakšna slovnica ali vsaj priporočilo z novimi pravili.</p>
            </div>
            <div type="answer" xml:id="suss-arhiv-000032.div2">
               <p xml:id="suss-arhiv-000032.p2">Da bi ugotovili, katera raba zapisovanja je predpisana, je najbolje pogledati v SPP. Odgovor povzemam ravno po tej knjigi (po SPP 90).</p>
               <p xml:id="suss-arhiv-000032.p3">Kratice so večinoma moškega spola (i.). Ženskega spola so kratice na nenaglašeni <q rend="italic">-a</q>(ii.) in redke druge, ki ohranijo spol podstavne besedne zveze, ki se je okrajšala v kratico, in se ne končujejo na nenaglašeni <q rend="italic">-a</q> (iii.):</p>
               <list xml:id="suss-arhiv-000032.list2">
                  <item xml:id="suss-arhiv-000032.item9">i. kratice moškega spola se sklanjajo po 1. moški sklanjatvi, kot se sklanja <q rend="italic">korak</q>, <q rend="italic">stol</q>... Take so: <q rend="italic">TAM</q>, <q rend="italic">BBC</q> itd. Torej: <q rend="italic">BBC</q>, <q rend="italic">BBC-ja</q>, <q rend="italic">BBC-ju</q>;</item>
                  <item xml:id="suss-arhiv-000032.item10">ii. kratice ženskega spola, ki se končajo na nenaglašeni <q rend="italic">-a</q>, sklanjamo po 1. ženski sklanjatvi, kot se sklanja <q rend="italic">lipa</q>, <q rend="italic">hiša</q>... Take so: <q rend="italic">NAMA</q>, <q rend="italic">INA</q> itd. Torej: <q rend="italic">NAMA</q>, <q rend="italic">NAMI</q>;</item>
                  <item xml:id="suss-arhiv-000032.item11">iii. kratice ženskega spola, ki se ne končajo na nenaglašeni <q rend="italic">-a</q>, pa se sklanjajo po 3. ženski sklanjatvi, po kateri se sklanjajo samostalniki, ki sklonov ne izražajo z glasovnimi končnicami, npr. ženski priimki, prvotno moškega spola, <q rend="italic">mami</q>... Take so: <q rend="italic">ZDA</q>, <q rend="italic">SAZU</q> (ta je lahko tudi moškega spola). Torej: <q rend="italic">ZDA</q>, <q rend="italic">ZDA</q>, <q rend="italic">ZDA</q>.</item>
               </list>
               <p xml:id="suss-arhiv-000032.p4">Kratice se torej večinoma sklanjajo, vprašanje ostane, kako jih zapisujemo. Obstajata dve možnosti. Lahko jih zapisujemo z malo začetnico z vezajem, če se kratično ime končuje na soglasnik: <q rend="italic">ZRJ-ja</q>, <q rend="italic">OZN-a</q>. Ali pa z veliko, kadar se kot sklonilo obravnava zadnji samoglasnik kratičnega imena: <q rend="italic">NAMA</q>, <q rend="italic">NAME</q>, <q rend="italic">NAMI</q>...; <q rend="italic">UNESCO</q>, <q rend="italic">UNESCA</q>, <q rend="italic">UNESCU</q> ... Sicer pa taka imena rajši sklanjamo v navadni pisni obliki lastnih imen: <q rend="italic">Unesco</q>, <q rend="italic">Unesca</q>, <q rend="italic">Unescu</q> ... Kot je opaziti iz gornjih primerov, veljajo pravila tako za domače kot tuje kratice.</p>
               <p xml:id="suss-arhiv-000032.p5">Kar se kratic <q rend="italic">OZN</q> in <q rend="italic">ZRJ</q> tiče, pa sledeče. Obe kratici se da razumeti ali kot kratici z ohranjenim ženskim spolom podstave, pri <q rend="italic">OZN</q> je to <q rend="italic">organizacija</q>, pri <q rend="italic">ZRJ</q> pa <q rend="italic">Jugoslavija</q>, ali kot običajni kratici moškega spola. Tako ju tudi uporabljamo, v sobotnem Delu je zapisano: <q>... v center letalskih sil ZRJ v Beogradu ...</q> in tudi <q>... na talibanski predlog odgovorili v OZN in ZDA ...</q>. Prav lahko pa bi govorili, kakor ste navedli vi, <q>V OZN-u so včeraj sprejeli deklaracijo.</q> ali <q>Z ZRJ-jem ni mogoče skleniti sporazuma.</q>
               </p>
               <p xml:id="suss-arhiv-000032.p6">Nadalje se da <q rend="italic">OZN</q> brati na dva načina. Ali /oz~n~/ (<q rend="italic">~</q> predstavlja polglasnik) ali /ozeen/, kar v rodilniku prinese <q rend="italic">OZN-ja</q> /oz~n~ja/ oz. <q rend="italic">OZN-a</q> /ozeena/ in v orodniku <q rend="italic">z OZN-jem</q> /z oz~n~jem/ ali <q rend="italic">z OZN-om</q> /z ozeen-om/. Torej lahko kratico končamo na samoglasnik <q rend="italic">~</q> ali soglasnik <q rend="italic">n</q>, dvojnost se iz govorjenega jezika tako prenese tudi v zapisani jezik. Te dvojnosti pri <q rend="italic">ZRJ</q> ni. Tu se kratica, kakor koli jo beremo, vedno konča na samoglasnik <q rend="italic">~</q> in torej v rodilniku dobi končnico <q rend="italic">-ja</q>. <q rend="italic">ZRJ</q> bi se načeloma dalo brati tudi /z~rj/ in bi potem sklanjali /z~rja, z~rju, z~rj, pri z~rju, z z~rjem/ vendar je to precej težko izgovorljivo.</p>
               <p xml:id="suss-arhiv-000032.p7">Možno je tudi drugačno branje kratic, da namreč ne beremo črk, temveč izrečemo celotno besedno zvezo, ki jo kratica predstavlja. V tem primeru sklanjamo besedno zvezo, ki jo kratica zamenjuje. ZRJ torej sklanjamo: Zvezna republika Jugoslavija, Zvezne republike Jugoslavije, Zvezni republiki Jugoslaviji ...</p>
               <p xml:id="suss-arhiv-000032.p8">Verjetno je vse skupaj vezano na naše razumevanje in branje kratic. Če nam kratica predstavlja le prve črke okrajšane besedne zveze, imamo v mislih vedno njeno podstavo (oziroma jo tako beremo), ji preko podstave tudi pripisujemo spol in preko tega tudi način sklanjanja (sklanjatev). Če pa na kratico gledamo kot na samostojno besedo (in jo tako tudi beremo), kot recimo vidimo kratice <q rend="italic">NAMA</q>, <q rend="italic">NATO</q>, <q rend="italic">RADAR</q>, jo sklanjamo kot navadno besedo ustreznega spola.</p>
               <p xml:id="suss-arhiv-000032.p9">Preveril sem tudi SP 52, kjer je problematika razložena precej drugače. Tam piše, da kratice v pisavi nikoli ne dobivajo obrazil. Tiste, ki se črkujejo, <q>ostanejo seveda zmeraj nepregibne</q>(torej se ne sklanjajo). A ta pravopis že dolgo ni več veljaven.</p>
            </div>
         </div>
         <div type="article" xml:id="suss-arhiv-000033"
              corresp="http://www2.arnes.si/~lmarus/suss/arhiv/suss-arhiv-000033.html">
            <head>Izgovorjava in sklanjanje kratic</head>
            <list type="keywords">
               <item>imena</item>
               <item>stvarna lastna imena</item>
               <item>imena</item>
               <item>občna imena</item>
               <item>sklanjanje</item>
               <item>sklanjanje kratic</item>
               <item>izgovorjava kratic</item>
               <item>kratice</item>
               <item>izgovorjava kratic</item>
               <item>kratice</item>
               <item>sklanjanje</item>
               <item>izgovorjava</item>
            </list>
            <div type="question" xml:id="suss-arhiv-000033.div1">
               <p xml:id="suss-arhiv-000033.p1">Prosil bi vas za odgovor, kakšno je uradno stališče do izgovorjave in sklanjanja kratic. Spominjam se, da smo se v srednji šoli učili, da se kratice izgovarja v skladu s slovensko abecedo, sklanja pa se jih ne. Če navedem primer, ZDA bi izgovoril prav tako, kot je napisano, ne pa npr. ZE-DE-A ali kaj temu podobnega. Gre za to, da se po mojem mnenju kratice izgovarja večinoma v skladu z nemško abecedo. Pri tem ne razumem le tega, čemu je le-ta kaj primernejša od npr. angleške.</p>
            </div>
            <div type="answer" xml:id="suss-arhiv-000033.div2">
               <p xml:id="suss-arhiv-000033.p2">O izgovorjavi kratic pravi aktualni SPP 94 (§ 1021) naslednje:</p>
               <p xml:id="suss-arhiv-000033.p3">Kratice beremo ali kakor druge besede, npr. TAM (tam), ali pa črkovalno, npr. PTT (p~t~t~ — znak ~ označuje polglasnik — tj. glas, ki nastopa npr. v imenu <q>Pet~r</q>), SP (espe), samo izjemoma s tujimi imeni črk, npr. BBC (bibisi), vendar USA (uesa).</p>
               <p xml:id="suss-arhiv-000033.p4">Iz Slovenskega pravopisa pa ni jasno, na podlagi česa naj se odločimo, katere kratice bomo brali na katerega od načinov. Npr. če beremo <q rend="italic">PTT</q> /p~-t~-t~/, zakaj naj ne bi brali <q rend="italic">SP</q> kot /s~p~/ — in obratno, če beremo <q rend="italic">SP</q> /es-pe/, zakaj naj <q rend="italic">PTT</q> ne bi brali /pe-te-te/? Ista nedorečenost je pri tujih kraticah — če beremo <q rend="italic">BBC</q> z angleškimi črkovalnim izgovorom /bi-bi-si/, zakaj naj ne bi tako brali tudi <q rend="italic">USA</q>, torej /ju-es-ej/, oziroma če beremo <q rend="italic">USA</q> /uesa/, zakaj naj ne bi brali tudi /be-be-ce/ ali /b~b~c~/? Verjetno se gre pri tem pač zanašati na rabo, ki posamezno dvojnico sčasoma izrine iz jezika. Po slovenskem pravopisu sodeč je torej ustrezno izgovoriti <q rend="italic">ZDA</q> kot /ze-de-a/ ali kot /z~d~a/.</p>
               <p xml:id="suss-arhiv-000033.p5">V istem paragrafu je delno odgovorjeno tudi na vaše drugo vprašanje, torej ali lahko kratice tudi sklanjamo: ‘Nečrkovalno brane (in govorjene) kratice s pogostno rabo prehajajo med navadno pisano besedje in se potem tako tudi pišejo: <q rend="italic">sit</q>, <q rend="italic">Unesco</q>, <q rend="italic">Tam</q>.’ Kakor hitro namreč kratica postane <q>navadna</q> Kakor hitro namreč kratica postane <q>navadna</q> beseda, se jo kot tako tudi sklanja (npr. pri <q rend="italic">Unescu</q>, z <q rend="italic">Natom</q>).</p>
               <p xml:id="suss-arhiv-000033.p6">Sklanjamo pa vedno vse kratice, le da nekatere vedno samo s t. i. ničto končnico (npr. <q rend="italic">ZDA</q>, pri <q rend="italic">ZDA</q>), druge pa lahko bodisi z ničto bodisi z glasovno končnico. Če v zapisu ohranjamo same velike črke, med osnovo (kratico) in končnico postavimo vezaj (<q rend="italic">AVNOJ-a</q>, <q rend="italic">AIDS-a</q> ipd.), če jih zapisujemo kot <q>običajno</q> besedo, pa ne (<q rend="italic">Avnoja</q>, <q rend="italic">aidsa</q>; velika začetnica je odvisna od tega, ali predstavlja kratica lastno ali občno ime).</p>
               <p xml:id="suss-arhiv-000033.p7">Slednji zapis je problematičen pri končnicah, ki jim v slovenščini pripisujemo ženski spol in se končujejo na <q rend="italic">-a</q>(<q rend="italic">IRA</q>, <q rend="italic">ETA</q>) — te raje zapisujemo kot besede, saj bi zapis <q rend="italic">IRA-e</q>, <q rend="italic">ETA-i</q> vnašal nepotrebno zmešnjavo. Lahko bi jih sicer pisali tudi z ničto končnico, kar ne bi vnašalo nobene zmešnjave (kar se tiče pisave), vendar nas pri tem verjetno moti dejstvo, da pač te kratice izgovarjamo kot <q>običajne</q> besede (<q rend="italic">Ira</q>, <q rend="italic">Ire</q> ...) — in jih potem raje tako tudi zapišemo.</p>
               <p xml:id="suss-arhiv-000033.p8">To, da se kratice izgovarjajo v skladu z nemško izgovorjavo, pa drži le delno — če bi bilo to res, črke <q rend="italic">v</q> ne bi izgovorjali /ve/ ali /v~/, temveč /fau/, <q rend="italic">z</q> ne bi bil /ze/ ali /z~/, temveč /cet/ itd. Črkovalni izgovori so za posamezne črke navedeni v SSKJ, ustrezno pa so zaznamovane tudi dvojnosti (npr. /s~/ in /es/, /c~/ in /ce/).</p>
               <p xml:id="suss-arhiv-000033.p9">Je pa z današnjega stališča pravzaprav povsem vseeno, ali so naši današnji črkovalni izgovori izvorno nemški ali ne. Kot taki so v slovenščini ustaljeni že precej dolgo, tako da so z današnjega vidika to pač slovenski izgovori, nihče pa ne zanika obstoja dvojnic tipa /ce/ in /c~/; del slovenskega jezika sta obe. V nekaterih zvezah se nam verjetno danes intuitivno zdi mogoča samo ena od dvojnic, npr. visoki /ce/, ton /ef/. In če rečemo, da so to slovenski izgovori, je tudi razpravljanje, zakaj bi bile nemške variante za slovenščino <q rend="italic">boljše</q> od angleških, brezpredmetno.</p>
            </div>
         </div>
         <div type="article" xml:id="suss-arhiv-000034"
              corresp="http://www2.arnes.si/~lmarus/suss/arhiv/suss-arhiv-000034.html">
            <head>Kako se pišejo besede kadarkoli, kdorkoli, katerikoli itd.</head>
            <list type="keywords">
               <item>tvorjenje besed</item>
               <item>sklopi s -koli</item>
               <item>vezniki</item>
               <item>kadar koli</item>
               <item>pisanje skupaj ali narazen</item>
               <item>vezniki</item>
               <item>kateri</item>
               <item>zapisovanje besed</item>
            </list>
            <div type="question" xml:id="suss-arhiv-000034.div1">
               <p xml:id="suss-arhiv-000034.p1">Prosim za pomoč pri pisanju besed kadarkoli, katerikoli ipd. Se pišejo skupaj ali narazen (kateri koli, kadar koli)? <q>Hitro, varno in cenovno učinkovito podpiramo katerokoli finančno storitev na katerikoli tržni</q>
               </p>
            </div>
            <div type="answer" xml:id="suss-arhiv-000034.div2">
               <p xml:id="suss-arhiv-000034.p2">SSP 94 v § 535 pravi naslednje: ‘Sklope s <q rend="italic">koli</q> lahko pišemo ali narazen (bolj priporočljivo) ali skupaj: <q rend="italic">kdor koli</q> ali <q rend="italic">kdorkoli</q>, <q rend="italic">kakršen koli</q> ali <q rend="italic">kakršenkoli</q>, <q rend="italic">čigar koli</q> ali <q rend="italic">čigarkoli</q>, <q rend="italic">kjer koli</q> ali <q rend="italic">kjerkoli</q> (prim. <q rend="italic">kamor že koli</q>).’ Dejansko sta v rabi oba zapisa. Po naših opažanjih trenutno prevladuje pisanje skupaj.</p>
               <p xml:id="suss-arhiv-000034.p3">Tisti, ki zagovarjajo tezo, da besed v slovenščini ne moremo pregibati na sredini, temveč le na koncu, pišejo sklope te vrste narazen. Temu v prid govori tudi opomba iz Pravopisa, češ da lahko med prvi in drugi del sklopa vrinemo besedico <q rend="italic">že</q>.</p>
               <p xml:id="suss-arhiv-000034.p4">Drugi pa trdijo, da — poenostavljeno rečeno — <q rend="italic">koli</q> v slovenščini ni samostojna beseda, zato sklope z njo pišejo skupaj. Nekateri pisanje skupaj opravičujejo tudi s tem, da dejansko pregibamo le eno vrsto sklopov s <q rend="italic">koli</q>, namreč tiste, ki imajo v prvem delu samostalniško ali pridevniško prvino (<q rend="italic">kdorkoli</q>, <q rend="italic">kogarkoli</q> ...; <q rend="italic">kakršenkoli</q>, <q rend="italic">kakršnegakoli</q> ...), medtem ko se sklopi, ki se začenjajo s prislovno sestavino, ne spreminjajo (<q rend="italic">kjerkoli</q>, <q rend="italic">kadarkoli</q>, <q rend="italic">kamorkoli</q> ...). In ker seveda ni smiselno, da bi pisali obe vrsti sklopov različno (ene skupaj, druge narazen), pravijo, pišimo oboje skupaj.</p>
               <p xml:id="suss-arhiv-000034.p5">Kljub temu, da Pravopis (bolj) priporoča pisavo narazen, se lahko torej sami odločite, kateri zapis se vam zdi ustreznejši — smiselno pa je, da se ga dosledno držite.</p>
            </div>
         </div>
         <div type="article" xml:id="suss-arhiv-000035"
              corresp="http://www2.arnes.si/~lmarus/suss/arhiv/suss-arhiv-000035.html">
            <head>Kako se piše beseda japi</head>
            <list type="keywords">
               <item>zapisovanje besed</item>
               <item>japi</item>
               <item>yuppie</item>
               <item>besedišče</item>
               <item>izgovorjava besed</item>
            </list>
            <div type="question" xml:id="suss-arhiv-000035.div1">
               <p xml:id="suss-arhiv-000035.p1">Zanima me, kako se pravilno napiše besedo japij. In definicija te besede!</p>
            </div>
            <div type="answer" xml:id="suss-arhiv-000035.div2">
               <p xml:id="suss-arhiv-000035.p2">Besede ni ne v SSKJ ne v Verbinčevem Slovarju tujk, sem jo pa že večkrat videla zapisano kot JAPI. Pisanje <q rend="italic">-j</q> na koncu zaradi izgovora samega ni potrebno, primerjamo pa jo lahko s podobimi prevzetimi besedami, na primer <q rend="italic">hipi</q>, <q rend="italic">derbi</q>, <q rend="italic">bobi</q>, <q rend="italic">lobi</q>, <q rend="italic">ragbi</q>, <q rend="italic">viski</q>, katerih angleški originali se končajo z <q rend="italic">-y</q>, ali z besedama <q rend="italic">bugivugi</q>, <q rend="italic">voki-toki</q>, katerih angleška originala se končata z <q rend="italic">-ie</q>. Sicer pa je beseda prevzeta iz angleščine, kjer je <q rend="italic">YUPPIE</q> (včasih zapisano tudi kot <q rend="italic">YUPPY</q>) okrajšava za <q rend="italic">(y)oung (u)rban (p)rofessional + končnica -IE (-Y)</q> (<q rend="italic">p</q> je podvojen zaradi angleških pravil zapisa).</p>
               <p xml:id="suss-arhiv-000035.p3">Besede tudi ni v Velikem angleško-slovenskem slovarju, zato je naslednja definicija povzeta po slovarju Collins COBUILD English Dictionary: <q>Mlad človek z dobro plačano službo, ki rad razkazuje svoj finančni status, tako da kupuje drage stvari in se ukvarja z dragimi aktivnostmi; beseda ima slabšalni prizvok.</q> Tudi v slovenščini je beseda rabljena slabšalno (meri na bahavost ali arogantnost) in tudi osnovni pomen je približno enak. Pomensko sorodni besedi sta <q rend="italic">povzpetnik</q> in (iz francoščine prevzeti) <q rend="italic">parveni</q>.</p>
            </div>
         </div>
         <div type="article" xml:id="suss-arhiv-000036"
              corresp="http://www2.arnes.si/~lmarus/suss/arhiv/suss-arhiv-000036.html">
            <head>Kako se piše beseda štrudelj</head>
            <list type="keywords">
               <item>zapisovanje besed</item>
               <item>izvor besed</item>
               <item>iz nemščine</item>
               <item>izgovorjava besed</item>
               <item>besedišče</item>
               <item>štrudelj</item>
               <item>tvorjenje besed</item>
               <item>končnica -elj</item>
            </list>
            <div type="question" xml:id="suss-arhiv-000036.div1">
               <p xml:id="suss-arhiv-000036.p1">V SSKJ sem zasledila, da se štrudel piše štrudelj, in se sprašujem, od kod ter čemu se je pritaknila črka j, ki je nihče ne izgovarja. Seveda me zanima, ali bom kršila pravopis, če bom zapisovala omenjeno besedo brez črke j.</p>
            </div>
            <div type="answer" xml:id="suss-arhiv-000036.div2">
               <p xml:id="suss-arhiv-000036.p2">Odgovor na vaše vprašanje je nastal ob medsebojnem posvetovanju in posvetovanju s prof. Janezom Orešnikom. Za pojav črke <q rend="italic">j</q> sta pomembna dva dejavnika, ki se obenem dopolnjujeta:</p>
               <p xml:id="suss-arhiv-000036.p3">1. <q rend="italic">-elj</q> je v SS naveden kot besedotvorni morfem za označevanje vršilca (gostitelj, ravnatelj) ali tistega, ki je s čim v zvezi (reditelj), in je torej tipična slovenska končnica. Po drugi strani pa je v slovenščini kar nekaj netvorjenih dvozložnih besed na <q rend="italic">-elj</q> z naglasom na prvem zlogu, ki so knjižne in nekatere v pogovornem jeziku celo redke. Obnašajo se enako kot <q rend="italic">štrudelj</q>. Naj naštejem nekatere: <q rend="italic">čevelj</q>, <q rend="italic">datelj</q>, <q rend="italic">kapelj</q>, <q rend="italic">krhelj</q>, <q rend="italic">krpelj</q>, <q rend="italic">mreželj</q>, <q rend="italic">pecelj</q>, <q rend="italic">pregelj</q>, <q rend="italic">tempelj</q>, <q rend="italic">zubelj</q> — še mnogo narečnih in pogovornih besed tega tipa. Torej, ker končnico <q rend="italic">-elj</q> čutimo kot tipično slovensko, <q rend="italic">-el</q> pa pogosto kot pogovorno izposojenko iz nemščine (<q rend="italic">špahtel, cingel, šmirgel ...</q>), se tudi besede, ki v izvornem jeziku nimajo črke <q rend="italic">j</q> in pri katerih je v slovenščini ne izgovarjamo, pogosto pišejo z njo. Po drugi strani pa pisanje brez črke <q rend="italic">j</q> prinese oznako pogovornosti.</p>
               <p xml:id="suss-arhiv-000036.p4">2. razlog, da <q rend="italic">j</q> v takih besedah (tako slovenskih kot izposojenkah, kot je <q rend="italic">štrudelj</q>) sploh obstaja, pa verjetno tiči v tem, da preprečuje šibljenje glasu /l/ pred njo, saj se besede, ki se končujejo na <q rend="italic">-al</q>, <q rend="italic">-el</q>, <q rend="italic">-il</q> (glagoli v preteklem deležniku edn. m. sp. in nekatere netvorjene besede, kot so <q rend="italic">drhal</q>, <q rend="italic">plevel</q> ...), običajno izgovarjajo na /au/, /~u/, /iu/.</p>
            </div>
         </div>
         <div type="article" xml:id="suss-arhiv-000037"
              corresp="http://www2.arnes.si/~lmarus/suss/arhiv/suss-arhiv-000037.html">
            <head>Kako se pravilno zapiše beseda dolgčas</head>
            <list type="keywords">
               <item>zapisovanje besed</item>
               <item>izgovorjava besed</item>
               <item>besedišče</item>
               <item>naglas</item>
               <item>dolgčas</item>
               <item>sklanjanje</item>
               <item>pisanje skupaj ali narazen</item>
            </list>
            <div type="question" xml:id="suss-arhiv-000037.div1">
               <p xml:id="suss-arhiv-000037.p1">Kako se pravilno zapiše: dolg čas ali dolgčas?</p>
            </div>
            <div type="answer" xml:id="suss-arhiv-000037.div2">
               <p xml:id="suss-arhiv-000037.p2">Sodeč po SP 62 je pravilneje pisati <q rend="italic">dolgčas</q>, torej skupaj. <q rend="italic">Dolg čas</q> je v SP 62 sicer omenjen kot dvojnica, vendar v geslu <q rend="italic">čas</q> te dvojnice ni, v starejšem pravopisu pa je <q rend="italic">dolg čas</q> označen kot manj primerna dvojnica. Tudi SSKJ pozna le <q rend="italic">dolgčas</q>. Merili enobesednosti sta vsaj dve, naglas in sklanjanje, obe sta seveda povezani.</p>
               <p xml:id="suss-arhiv-000037.p3">Če izgovarjate <q rend="italic">dolgčas</q> z enim naglasom (na prvem zlogu — na <q rend="italic">dolg-</q>), ga boste tudi sklanjali kot enotno besedo, torej <q>dolgčas, dolgčasa, dolgčasu, dolgčas ...</q>, in seveda pisali skupaj (<q>Šussu se je priključil iz čistega dolgčasa.</q>). Če pa ima vaš <q rend="italic">dolg čas</q> dva naglasa (nič čudnega, saj sta dve besedi), ga boste tudi sklanjali kot dve ločeni besedi, torej <q>dolg čas, dolgega časa, dolgemu času, dolg čas ...</q>, temu primerno pa ga boste tudi zapisovali (<q>Na volitve je šel iz samega dolgega časa.</q>).</p>
            </div>
         </div>
         <div type="article" xml:id="suss-arhiv-000038"
              corresp="http://www2.arnes.si/~lmarus/suss/arhiv/suss-arhiv-000038.html">
            <head>Čez cesto ali prek ceste</head>
            <list type="keywords">
               <item>predlogi</item>
               <item>predloga čez in prek</item>
               <item>predlogi</item>
               <item>pomen besed</item>
               <item>besedišče</item>
               <item>zapisovanje besed</item>
            </list>
            <div type="question" xml:id="suss-arhiv-000038.div1">
               <p xml:id="suss-arhiv-000038.p1">Doma se prepiramo, ali je pravilno <q>ČEZ</q> ali <q>PREK</q>: čez cesto — prek ceste.</p>
            </div>
            <div type="answer" xml:id="suss-arhiv-000038.div2">
               <p xml:id="suss-arhiv-000038.p2">SSKJ predlog <q rend="italic">čez</q> med drugim opredeli kot predlog <q>za izražanje gibanja ali smeri na drugo stran</q> z več podpomeni: <q>nad čim</q> — <q rend="italic">skočiti čez jarek</q>; <q>povprek po čem</q> — <q rend="italic">steči čez cesto</q>; <q>po površini</q> — <q rend="italic">smeh se razlije čez obraz</q>; <q>skozi kaj</q> — <q rend="italic">voz pelje čez vas</q>; <q>okoli česa</q> — <q rend="italic">ona je tanka čez pas</q>. Dodaja še rabo <q>za izražanje stanja</q>: <q rend="italic">Stanuje tam čez cesto</q>. Enako SSKJ opiše tudi predlog <q rend="italic">prek</q>, ki se rabi: <q>za izražanje gibanja ali smeri na drugo stran</q>, in sicer: <q>nad čim, čez</q> — <q rend="italic">gledati prek glav</q>; <q>povprek po čem</q> — <q rend="italic">prek ceste so zavalili hlod</q>; <q>skozi kaj</q> — <q rend="italic">potovati v Zagreb prek Zidanega mosta</q>; <q>za izražanje stanja</q> — <q rend="italic">stanuje prek ceste</q>.</p>
               <p xml:id="suss-arhiv-000038.p3">Če torej sodimo po SSKJ, nobenega od predlogov ne moremo diskvalificirati kot <q>nepravilnega</q>.</p>
            </div>
         </div>
         <div type="article" xml:id="suss-arhiv-000039"
              corresp="http://www2.arnes.si/~lmarus/suss/arhiv/suss-arhiv-000039.html">
            <head>Disleksičen ali dislektičen</head>
            <list type="keywords">
               <item>zapisovanje besed</item>
               <item>besedišče</item>
               <item>disleksija</item>
               <item>besedotvorje</item>
               <item>tvorjenje besed</item>
               <item>izpeljava</item>
            </list>
            <div type="question" xml:id="suss-arhiv-000039.div1">
               <p xml:id="suss-arhiv-000039.p1">Je pravilno <q>človek je disleksičen</q> ali <q>človek je dislektičen</q>?</p>
            </div>
            <div type="answer" xml:id="suss-arhiv-000039.div2">
               <p xml:id="suss-arhiv-000039.p2">Besed, ki ju ponujate v izbor pravilnosti, nismo našli ne v Verbinčevem Slovarju tujk ne v SSKJ. V Verbincu obstajata le <q rend="italic">lektira</q>(iz novejše latinske besede <q rend="italic">lectura</q>), ki nam pomeni <q rend="italic">branje</q> oziroma <q rend="italic">dojemanje vsebine besedila</q>, ter <q rend="italic">leksika</q> (iz grške <q rend="italic">lexis</q> — <q rend="italic">
                     <q>beseda</q>
                  </q>); obe besedi sta tudi v SSKJ. Predpona <q rend="italic">dis-</q> ravno tako izhaja iz grščine in prinaša zanikanje. Uporablja se tudi v latinskih besedah, tako da jo lahko pripnemo obema besedama. Tako dobimo dve besedi: <q rend="italic">disleksičen</q>, kar bi pomenilo nekaj v smislu <q rend="italic">nerazumevanja besed</q> oziroma nekoga, ki ima <q rend="italic">disleksijo</q>, in <q rend="italic">dislektičen</q>, kar pa bi lahko pomenilo npr. <q rend="italic">nepismen</q> ali nekaj negativnega v zvezi z branjem, recimo nekoga, ki ne zna ali ne more brati.</p>
               <p xml:id="suss-arhiv-000039.p3">Vi zelo verjetno iščete besedo, ki bi pomenila <q rend="italic">človeka z disleksijo</q>(<q rend="italic">dislektije</q> kot bolezni ali kakšne drugačne motnje oz. pojava nasploh namreč nismo našli nikjer). <q rend="italic">Disleksija</q> je motnja, za katero so značilne težave pri branju in črkovanju oz. nesposobnost interpretacije prostorskih razmerij. <q rend="italic">Disleksija</q> je prisotna predvsem pri otrocih, kaže se kot pomankanje zmožnosti učenja oz. počasnost pri učenju. Osebo, ki ima <q rend="italic">disleksijo</q>, bi bilo smiselno klicati <q rend="italic">disleksična</q> oseba (vendar v slovenskih virih tega nismo nikjer zasledili). Zmeda z dvema možnostima za poimenovanje <q rend="italic">osebe z disleksijo</q> ima najverjetneje vzroke v angleščini, kjer se za ta pomen uporabljajo kar trije izrazi (motnja se imenuje <q rend="italic">dyslexia</q>): <q rend="italic">dislectic</q>, <q rend="italic">dyslectic</q> in <q rend="italic">dyslexic</q> (zadnja in prva možnost sta najverjetneje ameriški, srednja pa bi lahko bila britanska (tako sklepamo zaradi virov, kjer smo nanje naleteli).</p>
            </div>
         </div>
         <div type="article" xml:id="suss-arhiv-000040"
              corresp="http://www2.arnes.si/~lmarus/suss/arhiv/suss-arhiv-000040.html">
            <head>Bicikel ali kolo</head>
            <list type="keywords">
               <item>tvorjenje besed</item>
               <item>izpeljanke</item>
               <item>bicikel</item>
               <item>zapisovanje besed</item>
               <item>kolo</item>
               <item>izvor besed</item>
               <item>raba besed</item>
               <item>besedišče</item>
               <item>izvor besed</item>
               <item>iz latinščine</item>
               <item>tvorjenje besed</item>
            </list>
            <div type="question" xml:id="suss-arhiv-000040.div1">
               <p xml:id="suss-arhiv-000040.p1">Pred kratkim sem si paral možgane z besedo <q>bicikel</q>(ali <q>biciklus</q>), ki je po mojem mnenju primernejša od slovenske <q>kolo</q>. Slednja je v SSKJ nezaznamovana, bicikel pa označena kot pogovorna. Zanimivo je to, da so vse izpeljanke iz bicikel (biciklističen, biciklist, biciklizem) nezaznamovane. Bicikel je poslovenjena sestavljenka iz latinske besede <q>ciklus</q>. Tudi v slovenščini se uporabljajo razni termini, ki vsebujejo ciklus ali cikel: razvojni ciklus (biologija), motocikel, ciklus romanov, novel ... Ampak za razliko od bicikel le-te niso označene s kval. <q>pogovorno</q>. Slovenska beseda za bicikel (torej kolo) je popolnoma neprimerna, kvečjemu bi lahko obstajala beseda dvokolo. Primer: Na kolesu se mi je pokvarilo kolo. (!!!) Vprašanje se glasi: zakaj v knjižnem jeziku ni dovoljeno uporabljati besede bicikel, ko pa je vendar boljša in natančnejša od slovenskega kolesa? Po kakšnem ključu so označili <q>bicikel</q> s kvalifikatorjem pog., motocikel pa ne? Ali res slovenščina tako sovraži latinske besede, da jih hoče na vsak način izničiti in jih zamenjati z manj primernimi domačimi?</p>
            </div>
            <div type="answer" xml:id="suss-arhiv-000040.div2">
               <p xml:id="suss-arhiv-000040.p2">Res je, da je označevanje besede <q rend="italic">bicikel</q> za pogovorno ob hkratni neoznačitvi besed <q rend="italic">biciklizem</q>, <q rend="italic">biciklist</q> itd. po svoje čudno. Vendar po drugi strani <q rend="italic">bicikel</q> kaj drugega kot označen za pogovorno besedo niti ne more biti. Gre za besedo, ki se uporablja v neformalnih položajih, medtem ko se <q rend="italic">kolo</q> uporablja v vseh bolj formalnih položajih (uradnih dokumentih, medijih ...).</p>
               <p xml:id="suss-arhiv-000040.p3">Kaj je vzrok česa? Ali se <q rend="italic">bicikel</q> v uradnih (formalnih) položajih ne pojavlja, ker je v SSKJ označen s kvalifikatorjem pogovorno, ali pa je tam tako označen, ker se uporablja le v pogovornem jeziku, je sedaj težko reči. SSKJ je opisal stanje v jeziku in takrat postal za knjižni jezik na nek način tudi predpisovalen, še vedno pa se ima tudi knjižni jezik možnost in pravico spreminjati in torej obstaja možnost, da bo raba besede <q rend="italic">kolo</q> zamrla in bo to besedo nadomestila katera od vam ljubših možnosti ali pa kaka povsem četrta. Če jezik pripada vsem govorcem, ga imamo vsi tudi pravico spreminjati, a nikakor ni nujno, da nas bodo sogovorci pri tem upoštevali.</p>
               <p xml:id="suss-arhiv-000040.p4">O (ne)primernosti slovenske besede <q rend="italic">kolo</q> pa ne bi govoril, mene osebno ne moti. Sicer pogosteje govorim o <q rend="italic">biciklu</q> kot o <q rend="italic">kolesu</q>, a redkeje o <q rend="italic">biciklizmu</q> kot o <q rend="italic">kolesarstvu</q>, ravno tako pogosteje rečem <q rend="italic">kolesar</q> kot <q rend="italic">biciklist</q> in se mi zdi, da taka raba sledi primernosti besed.</p>
               <p xml:id="suss-arhiv-000040.p5">
                  <q>Na kolesu se mi je pokvarilo kolo. (!!!)</q>
               </p>
               <p xml:id="suss-arhiv-000040.p6">Kar se vašega primera tiče, je res malo smešen, po drugi strani pa kot vsakodnevni kolesar vem, da česa takega ne bom rekel nikoli. Kvečjemu <q>na kolesu se mi je zvil obroč/počila špica/spuščala guma/počila zračnica/predrl plašč</q> itd. (V neformalnih položajih bi verjetno govoril o feltni, špriklah, šlauhu in montlu.)</p>
               <p xml:id="suss-arhiv-000040.p7">Kot dokaz o primernosti besede <q rend="italic">kolo</q> vam navajamo razvoj tega poimenovanja, zapisan v SES. Tam je navedeno, da je <q rend="italic">kolo</q> v pomenu bicikel nastalo iz krajšanja besede <q rend="italic">dvokolo</q>, kar je dobeseden prevod <q rend="italic">bicikla</q>. Torej je beseda, ki je po vašem ustreznejša in natančnejša, že obstajala, a se je zaradi neprimernosti, dolgosti ali česa tretjega skrajšala v <q rend="italic">kolo</q>. Da pomenska natančnost oziroma čim boljša opisnost ni edina lastnost, ki določa primernost nekega poimenovanja ali besede, pa nam pričajo primeri kot recimo: 'novoletna jelka' (večinoma smreke), 'dostop z avtom', 'padec vlade' ... Pa tudi za mednarodne latinske ali grške besede bi bilo težko reči, da jih slovenščina ne mara, saj imamo <q rend="italic">radio</q> (sicer iz angl., ta pa iz lat. <q rend="italic">radius</q>), <q rend="italic">televizijo</q> (gr. <q rend="italic">tele</q> + <q rend="italic">visio</q>), <q rend="italic">temperaturo</q> (iz lat.), <q rend="italic">prospekt</q> itd. Tu bi lahko dodali, da med Slovenci vseeno obstaja želja po zamenjavi tujih besed z lastnimi, bodisi s starimi že obstoječimi ali z novimi. Tako že skoraj vsi govorijo o <q rend="italic">izročkih</q> in ne več o <q rend="italic">handoutih</q>, pa o <q rend="italic">priponkah</q> namesto <q rend="italic">attachmentih</q>, kot so govorili še pred nekaj leti.</p>
               <p xml:id="suss-arhiv-000040.p8">Mimogrede naj povem, da latinska beseda ni <q rend="italic">ciklus</q>, ampak <q rend="italic">cyclus</q>.</p>
            </div>
         </div>
         <div type="article" xml:id="suss-arhiv-000041"
              corresp="http://www2.arnes.si/~lmarus/suss/arhiv/suss-arhiv-000041.html">
            <head>Bolna ali bolana</head>
            <list type="keywords">
               <item>zapisovanje besed</item>
               <item>besedišče</item>
               <item>bolna ali bolana</item>
               <item>neobstojni samoglasniki</item>
               <item>pridevniki</item>
               <item>tvorjenje besed</item>
               <item>izpeljava</item>
            </list>
            <div type="question" xml:id="suss-arhiv-000041.div1">
               <p xml:id="suss-arhiv-000041.p1">Naša profesorica za slovenščino je obsedena z razliko med <q>bolna</q> in <q>bolana</q>. Pri besedi <q>bolna</q> se popolnoma strinja s SSKJ. Do tod je vse lepo in prav. Problem se pojavi z <q>bolana</q>, ki je zanjo pravilen obstoječ pridevnik. Če je ženska bolana, zanjo pomeni, da ima menstruacijo. Ker beseda <q>bolana</q> sploh ni zapisana v SSKJ, sem v resnih dvomih glede profesoričine trditve. Sprašujem vas, če morda vi veste za ta <q>termin</q>. Ali pa je to le plod njene bujne domišljije ...</p>
            </div>
            <div type="answer" xml:id="suss-arhiv-000041.div2">
               <p xml:id="suss-arhiv-000041.p2">Razlikovanje med <q rend="italic">bolna</q>(kar je, mimogrede, v knjižnem jeziku edina pravilna oblika tega pridevnika za ženski spol) in <q rend="italic">bolana</q> je povsem <q>umetno</q> (izmišljeno) in vsekakor ne presega okvirov lokalno omejenih pogovornih različic slovenščine. V nekaterih (nikakor ne vseh) narečjih res obstaja pomenska razlika med obema besedama, vendar ta ni vseslovenska, saj ima ponekod pomen <q rend="italic">imeti menstruacijo</q> beseda <q rend="italic">bolna</q>, spet drugje pa njena dvojnica <q rend="italic">bolana</q>. Slednja je s stališča knjižne norme nepravilna zato, ker je samoglasnik -<q rend="italic">a-</q> v moški obliki neobstojen in v vseh drugih oblikah izpade (<q rend="italic">bolan</q>, <q rend="italic">bolnega</q>, <q rend="italic">bolnemu</q>, <q rend="italic">bolno</q> ...), ženska oblika pa naj bi se tvorila iz podstave, ki je torej <q rend="italic">boln-</q>, ne <q rend="italic">bolan-</q>. Verjetno nas k drugačnemu sklanjanju pridevnika <q rend="italic">bolan</q> — <q rend="italic">bolanega</q> ... — in posledično k drugačni ženski obliki vodijo podobni pridevniki na <q rend="italic">-lan</q> in <q rend="italic">-an</q> nasploh, ki <q rend="italic">-a-</q> ohranjajo v vseh oblikah (<q rend="italic">šolan</q>: <q rend="italic">šolana</q>, <q rend="italic">nadelan</q>: <q rend="italic">nadelana</q>, <q rend="italic">zaspan</q>: <q rend="italic">zaspana</q>) ..., nikakor pa si ne znamo razložiti, zakaj bi eni od obeh možnosti (tisti še nezasedeni) pripisali pomen <q rend="italic">imeti menstruacijo</q>.</p>
            </div>
         </div>
         <div type="article" xml:id="suss-arhiv-000042"
              corresp="http://www2.arnes.si/~lmarus/suss/arhiv/suss-arhiv-000042.html">
            <head>Kalodont, kaladont, kolodont</head>
            <list type="keywords">
               <item>tvorjenje besed</item>
               <item>izpeljanke</item>
               <item>besedišče</item>
               <item>zapisovanje besed</item>
               <item>kalodont</item>
               <item>imena</item>
               <item>nadomestna imena</item>
            </list>
            <div type="question" xml:id="suss-arhiv-000042.div1">
               <p xml:id="suss-arhiv-000042.p1">Zanima me, kako je bolj prav - kaladont ali kolodont ali ... besede nisem našla v SSKJ. Prosim za razlago.</p>
            </div>
            <div type="answer" xml:id="suss-arhiv-000042.div2">
               <p xml:id="suss-arhiv-000042.p2">Pravilno je <q rend="italic">kalodont</q>, to je bila (kolikor mi je znano, ni več) francoska zobna pasta. Da je niste našli v SSKJ, priča o tem, da beseda očitno ni prav pogosta, vsaj ne dovolj, da bi jo vključili v SSKJ. Gre za tako imenovano nadomestno ime, ko je poimenovanje blagovne znamke, torej lastnoimenski samostalnik, dobilo širši pomen in postalo obče ime. Takih primerov je v slovenščini še več. V SSKJ lahko recimo najdete <q rend="italic">supergo</q>, ki je izvorno italijanska znamka športnih copat, sedaj pa nam pomeni kakršno koli <q rend="italic">adidasko</q>:). Naj omenim še <q rend="italic">Zdenka sir</q>, ki starejšim generacijam (vključno z mojo) kot <q rend="italic">zdenka sir</q> (pisano z malo začetnico) pomeni vsak topljeni sir. Besedi, po katerih sprašujete, smo našli tudi v BSJ. Navedena sta sicer tako <q rend="italic">kalodont</q> kot <q rend="italic">kolodont</q>, vendar ima <q rend="italic">kalodont</q>, resnično ime nekdanje blagovne znamke, v omenjeni zbirki besed tudi izpeljanke: <q rend="italic">kalodontski</q>, <q rend="italic">kalodontizem</q>, <q rend="italic">kalodonten</q> ..., <q rend="italic">kolodont</q> pa ne.</p>
            </div>
         </div>
         <div type="article" xml:id="suss-arhiv-000043"
              corresp="http://www2.arnes.si/~lmarus/suss/arhiv/suss-arhiv-000043.html">
            <head>Zajedavci ali zajedalci</head>
            <list type="keywords">
               <item>zapisovanje besed</item>
               <item>tvorjenje besed</item>
               <item>izpeljanke</item>
               <item>zajedavec ali zajedalec</item>
               <item>tvorjenje besed</item>
               <item>priponsko obrazilo -lec/-vec</item>
               <item>besedotvorje</item>
               <item>tvorjenje besed</item>
            </list>
            <div type="question" xml:id="suss-arhiv-000043.div1">
               <p xml:id="suss-arhiv-000043.p1">Zajedavci ali zajedalci (to je je naslov poglavja v knjigi o perutnini)?</p>
            </div>
            <div type="answer" xml:id="suss-arhiv-000043.div2">
               <p xml:id="suss-arhiv-000043.p2">SSKJ in SP 62 navajata samo <q rend="italic">zajedavec</q>. Besedotvorno poglavje SS med priponami za izpeljavo samostalnikov (s pomenom <q rend="italic">vršilec dejanja</q>) iz glagolov našteva med drugim <q rend="italic">-(a/i)lec</q>(<q rend="italic">bralec</q>, <q rend="italic">dvigalec</q>, <q rend="italic">branilec</q> ...), <q rend="italic">-vec</q> (<q rend="italic">pivec</q>, <q rend="italic">pevec</q> ...) in <q rend="italic">-(i)vec</q> (<q rend="italic">volivec</q>, <q rend="italic">kalivec</q>, <q rend="italic">molivec</q>). Od teh na kratko razloži le pripono <q rend="italic">—lec</q>:</p>
               <p xml:id="suss-arhiv-000043.p3">'Priponsko obrazilo <q rend="italic">-lec</q> se na videz prideva glagoski nedoločniški osnovi (<q rend="italic">malikova-ti</q> + <q rend="italic">-lec</q> &gt; <q rend="italic">malikovalec</q>). Bolje je delati z obrazilom <q rend="italic">S-lec</q> (S = znamenje za samoglasnik, op. ur.), kar pomeni, da se samoglasnik realizira kot končni samoglasnik glagolske osnove (...).’</p>
               <p xml:id="suss-arhiv-000043.p4">Po tem sodeč je tvorba <q rend="italic">zajedalec</q> povsem ustrezna. Tudi slovnica <q rend="italic">Essai de grammaire slovene</q> z izglagolskimi izpeljankami za vršilca opravi na kratko: ‘pripona <q rend="italic">-ec/-ka</q> se natika ali na glagolski koren ali na pripono <q rend="italic">-l</q> preteklih aktivnih deležnikov: torej se večinoma piše <q rend="italic">-l-ec/-ka</q>, včasih tudi <q rend="italic">-v-ec/-ka</q>: ...’ Navede še primere: <q rend="italic">gosti/godem</q> &gt; <q rend="italic">godec</q> ... ; <q rend="italic">brati/berem</q> &gt; <q rend="italic">bralec/-ka</q>, <q rend="italic">prebivati/-am</q> &gt; <q rend="italic">prebivalec/-ka</q> ...; <q rend="italic">delati/-am</q> &gt; <q rend="italic">delavec/-ka</q> ... Zopet kaže, da je z <q rend="italic">zajedalcem</q> vse v najlepšem redu. Omenja še izpridevniške izpeljanke: ‘če na pridevniški priponi <q rend="italic">-0</q> ali <q rend="italic">-av</q> nataknemo pripono <q rend="italic">-ec/-ka</q>, beseda označuje živo bitje z lastnostjo, ki jo označuje pridevnik: <q rend="italic">star</q> &gt; <q rend="italic">starec/-ka</q>; <q rend="italic">gobav</q> &gt; <q rend="italic">gobavec/-ka</q>; <q rend="italic">bahav</q> &gt; <q rend="italic">bahavec/-ka</q>; ...'</p>
               <p xml:id="suss-arhiv-000043.p5">Poglejmo še v SPP.</p>
               <p xml:id="suss-arhiv-000043.p6">2. Priponsko obrazilo <q rend="italic">-lec</q> dodajamo:</p>
               <list xml:id="suss-arhiv-000043.list2">
                  <item xml:id="suss-arhiv-000043.item9">glagoski osnovi na samoglasnik: čistiti — čistilec, brati — bralec, nabirati — nabiralec ...</item>
                  <item xml:id="suss-arhiv-000043.item10">korenu na samoglasnik: greti — grelec, vreti — vrelec (...)</item>
               </list>
               <p xml:id="suss-arhiv-000043.p7">Pomni:</p>
               <p xml:id="suss-arhiv-000043.p8">1. Priponsko obrazilo <q rend="italic">-lec</q> ima prosto varianto <q rend="italic">-vec</q>, če je na koncu korena <q rend="italic">l</q> ali <q rend="italic">lj</q>: voliti — volilec/volivec, ponavljati — ponavljalec/ponavljavec.</p>
               <p xml:id="suss-arhiv-000043.p9">2. Nekateri primeri imajo podobne vzporednice, tvorjene iz pridevnika: blebetati — blebetalec proti blebetav — blebetavec.</p>
               <p xml:id="suss-arhiv-000043.p10">3. Priponsko obrazilo <q rend="italic">-vec</q> dodajamo:</p>
               <list xml:id="suss-arhiv-000043.list3">
                  <item xml:id="suss-arhiv-000043.item11">korenu na samoglasnik: klati — klavec, briti — brivec, ... (večinoma pomeni vršilca dejanja, izjema pa je števec, kadar pomeni napravo);</item>
                  <item xml:id="suss-arhiv-000043.item12">osnovi na samoglasnik, če je pred glagolsko pripono <q rend="italic">l</q> ali <q rend="italic">lj</q>: voliti — volivec, ponavljati — ponavljavec. (O varianti na <q rend="italic">-lec</q> prim. zgoraj.)</item>
               </list>
               <p xml:id="suss-arhiv-000043.p11">Po SPP je torej možno tvoriti ali <q rend="italic">zajedalec</q> po 2. a) ali <q rend="italic">zajedavec</q> po Pomni 2. Prepričljivejše pa mi deluje varianta z <q rend="italic">-lec</q>, ker me intuicija vodi v besedotvornopomensko razlago <q rend="italic">tisti, ki zajeda</q>, in ne <q rend="italic">tisti, ki je zajedav</q>, oziroma mi <q rend="italic">zajedav</q>, če kaj, (tako kot v SSKJ) pomeni bolj <q rend="italic">zajedavski</q> (<q rend="italic">zajedalski</q>) in manj <q rend="italic">ki zajeda</q> (res pa je v SSKJ recimo <q rend="italic">glodav</q> razložen kot <q rend="italic">ki gloda</q>). Gre pa seveda intuicija marsikdaj navzkriž z dejanskim zgodovinskim razvojem. Včasih skozi reinterpretacijo doseže spremembo pisave (in/ali izgovora), včasih pa ne. Pri variantah z <q rend="italic">-lec</q> pa ponekod pisava spreminja izgovor; nekdanji /prebivauci/ so ponekod postali /prebivalci/ (t. i. elkanje).</p>
               <p xml:id="suss-arhiv-000043.p12">Po besedah Rudolfa Kolariča (objavljeno v Gradišnik, J., Še znamo slovensko, Celje: Mohorjeva družba, 1981, 6—7), so pred izidom SP 62 razpravljali o uvedbi dvojnic <q rend="italic">-lec</q> in <q rend="italic">-vec</q>. Po desetih letih naj bi se videlo, katera bi se uveljavila, in bi tisto uporabili kot edino pravilno za naslednjo izdajo pravopisa, vendar je v SP 62 mimo dogovorov prišla le različica <q rend="italic">-vec</q>. Kasneje je SAZU to reformo sicer preklicala, vendar se ta preklic še ni mogel udejaniti v knjižni izdaji pravopisa, saj do danes še ni izšel prenovljen slovarski del pravopisa.</p>
               <p xml:id="suss-arhiv-000043.p13">Pregled rabe po razni literaturi z domačih polic:<lb/>
                  <q rend="italic">Leksikon Cankarjeve založbe</q> (t. i. Sova) (1988): <q rend="italic">zajedavec</q>, <lb/>
                  <q rend="italic">Leksikoni Cankarjeve založbe — Okolje</q> (1982): <q rend="italic">-l-</q>, <lb/>
                  <q rend="italic">Leksikoni Cankarjeve založbe — Biologija</q> (1982): <q rend="italic">-v-</q> (ista zbirka in ista letnica kot <q rend="italic">Okolje</q>!), <lb/>
                  <q rend="italic">Leksikoni Cankarjeve založbe — Naravoslovje</q> (1996): <q rend="italic">-v-</q>, <lb/>
                  <q rend="italic">Leksikoni Cankarjeve založbe — Živalstvo</q> (1997): <q rend="italic">-v-</q>, <lb/>
                  <q rend="italic">Veliki splošni leksikon</q>, DZS (1998): <q rend="italic">-v-</q>, <lb/>
                  <q rend="italic">Slovar ekologije</q>, DZS (1998): <q rend="italic">-v-</q>, <lb/>
                  <q rend="italic">Svetovna enciklopedija živali</q>, Mladinska knjiga (1986): <q rend="italic">-l-</q>, <lb/>
                  <q rend="italic">Družinski zdravstveni leksikon</q>, MK (1980): <q rend="italic">-l-</q>, <lb/>
                  <q rend="italic">V sadnem vrtu</q>, ČZP Kmečki glas Ljubljana (1979): <q rend="italic">-v-</q>.</p>
               <p xml:id="suss-arhiv-000043.p14">Na mojih policah torej prevladujejo <q rend="italic">zajedavci</q>. Na COBISS-u dobimo 31 naslovov, ki vsebujejo besede <q rend="italic">zajedalec</q>, <q rend="italic">zajedals</q>* in <q rend="italic">zajedalc</q>*, ter 37 naslovov, ki vsebujejo besede <q rend="italic">zajedavec</q>, <q rend="italic">zajedavc</q>* in <q rend="italic">zajedavs</q>*. Od 31 naslovov z <q rend="italic">-l-</q> jih je 27 iz devetdesetih let, od 37 naslovov z <q rend="italic">-v-</q> pa jih je iz devetdesetih 20. Raba dvojnosti očitno (še) ni zreducirala na en sam zapis, pa čeprav je (dvojnost) že precej stara. Zdi se tudi, da skuša SPP skozi rabo -<q rend="italic">vec</q> in -<q rend="italic">lec</q> vzpostavljati neke jezikovnosistemske zakonitosti, ki pa danes govorcem slovenščine očitno niso več dovolj v zavesti, da bi jih znali prenesti v zapisani jezik.</p>
               <p xml:id="suss-arhiv-000043.p15">Kot zanimivost pa še Breznikova <q rend="italic">Slovenska slovnica za srednje šole</q> iz leta 1924:</p>
               <p xml:id="suss-arhiv-000043.p16">§ 44 (str. 169—70) <q rend="italic">-~c</q>, <q rend="italic">-ca</q>, <q rend="italic">-ce</q>(~ je znak za polglasnik):</p>
               <p xml:id="suss-arhiv-000043.p17">a) pripona <q rend="italic">-~c</q> se pogosto rabi in se pritika raznim besednim vrstam, n. pr.: ...</p>
               <p xml:id="suss-arhiv-000043.p18">4. S to pripono se tvorijo iz glagolskih podstav imena delujočih oseb. Sem spadajo: ...</p>
               <p xml:id="suss-arhiv-000043.p19">ß) imena na <q rend="italic">-avec</q>, <q rend="italic">-ivec</q>; <q rend="italic">-avka</q>, <q rend="italic">-ivka</q>(...); ta imena so izvedena večinoma iz glagolskih pridevnikov na <q rend="italic">-av</q> in <q rend="italic">-iv</q> (n. pr. iz delav: delavec/-ka; iz bolehav: bolehavec/-ka; ... ; igrav: igravec/-ka; razdirav: razdiravec/-ka; zaničevav: zaničevavec/-ka; nekatera imena pa so izvedena iz glagolske podstave, na katero je pristopil <q rend="italic">-v</q> (npr. bravec, klavec itd.).</p>
               <p xml:id="suss-arhiv-000043.p20">Prvotna končnica se v sedanji pisavi še hrani ali pa se piše poleg nje <q rend="italic">-alec</q>, <q rend="italic">-ilec</q>, <q rend="italic">-alka</q>, <q rend="italic">-ilka</q>(več o tem § 40).</p>
               <p xml:id="suss-arhiv-000043.p21">6. Pri imenih oseb, ki so kaj storile ali trpele, se pritika <q rend="italic">-ec</q> na pretekli deležnik na <q rend="italic">-l</q>, <q rend="italic">-la</q>, <q rend="italic">-lo</q>; n. pr. pogorel: pogorelec ...</p>
               <p xml:id="suss-arhiv-000043.p22">Dalje se pritika <q rend="italic">-ec</q> tudi samostalnikom na <q rend="italic">-lo</q> (iz: <q rend="italic">-dlo</q>); n. pr. motovilec izvedeno od motovilo, ... tkalec od tkalo, ... prebivalec od prebivalo itd.'</p>
               <p xml:id="suss-arhiv-000043.p23">§ 40 (str. 32—3):</p>
               <p xml:id="suss-arhiv-000043.p24">Ker se od 17. stoletja <q rend="italic">ł</q> v izreki ne loči od <q rend="italic">v</q>, sta se začela v pisavi oba glasova zamenjevati. Pisava pogostoma omahuje med <q rend="italic">l</q> in <q rend="italic">v</q> ali pa se rabi <q rend="italic">l</q> namesto <q rend="italic">v</q> ali <q rend="italic">v</q> namesto <q rend="italic">l</q>.</p>
               <p xml:id="suss-arhiv-000043.p25">Pisava omahuje med prvotnim <q rend="italic">v</q> in kasnejšim <q rend="italic">l</q> zlasti pri imenih delujočih oseb, kjer je prvotna končnica <q rend="italic">-ivec</q>, <q rend="italic">-avec</q>, <q rend="italic">-ivka</q>, <q rend="italic">-avka</q>. Sedaj se piše: bravec, bravka (prvotna oblika) in bralec, bralka; igravec in igralec; poslušavec, poslušavstvo in poslušalec, poslušalstvo; ... Vendar se piše prvotno v še v sledečih primerih: brivec, pivec, števec, delavec, bolehavec, klavec, ... sanjavec, zajedavec.</p>
               <p xml:id="suss-arhiv-000043.p26">§ 41:</p>
               <p xml:id="suss-arhiv-000043.p27">Imena oseb, ki so kaj storile ali trpele, in izvedenke iz samostalnikov na <q rend="italic">-lo</q> imajo končnico <q rend="italic">-lec</q>, <q rend="italic">-lka</q>, <q rend="italic">-lnik</q>, <q rend="italic">-lnica</q> itd.Piše se: 1. umrlec, prišlec, ... osamelec, ... prebivalec.2. črnilec, ... vrelec (izvedeno od: vrelo), ... tkalec, ...kadilnik, ...rezalnik, ... umivalnik ... Mlade oblike, kakor pihavnik, umivavnik, kuhavnica ... se ne smejo pisati!</p>
               <p xml:id="suss-arhiv-000043.p28">Opomnja.</p>
               <p xml:id="suss-arhiv-000043.p29">Pisavo bralec, bralka, vodilen, dajalen, dajalnik itd. je uvedel Levstik l. 1862 nekaj po napačni teoriji, nekaj pa po vplivu srbo-hrvaščine, kjer ta pisava tudi ni prvotna. ... Starejši spomeniki srbo-hrvaški poznajo pri imenih delujočih oseb le <q rend="italic">-vac</q>(n. pr. vladavac). Iz primerov, kjer je končnica <q rend="italic">-lac</q> pravilna, se je tako razmnožila, da je staro obrazilo <q rend="italic">-vac</q> pri imenih delujočih oseb skoraj popolnoma izpodrinila.</p>
               <p xml:id="suss-arhiv-000043.p30">Očitno se je <q>pravilno</q> v srbohrvaščini spremenilo, saj naj bi nekoč pravilno obrazilo <q rend="italic">-vac</q> za vršilca skoraj popolnoma izginilo in ga nadomestilo kasneje pravilno <q rend="italic">-lac</q>. Take spremembe se dogajajo in skozi to prizmo je treba gledati tudi na <q rend="italic">gloda-v/l-ce</q> in <q rend="italic">zajeda-v/l-ce</q>.</p>
            </div>
         </div>
         <div type="article" xml:id="suss-arhiv-000044"
              corresp="http://www2.arnes.si/~lmarus/suss/arhiv/suss-arhiv-000044.html">
            <head>Uhleviti ali vhleviti</head>
            <list type="keywords">
               <item>zapisovanje besed</item>
               <item>predlogi</item>
               <item>besedišče</item>
               <item>uhleviti ali vhleviti</item>
               <item>tvorjenje besed</item>
               <item>predponi v- in u-</item>
               <item>glagoli</item>
               <item>glagolski predponi v- in u-</item>
            </list>
            <div type="question" xml:id="suss-arhiv-000044.div1">
               <p xml:id="suss-arhiv-000044.p1">Vhleviti ali uhleviti (tako je v SSKJ). Saj ne gremo u hlev temveč v hlev. Morda na u izgovarjamo, pisati pa bi se po mojem mnenju moralo na v.</p>
            </div>
            <div type="answer" xml:id="suss-arhiv-000044.div2">
               <p xml:id="suss-arhiv-000044.p2">SSKJ, kot rečeno, <q rend="italic">uhlevlja</q>, z razlago <q rend="italic">narediti, da žival živi v hlevu</q>.</p>
               <p xml:id="suss-arhiv-000044.p3">SS omenja izpeljavo <q>glagolov iz predložne (predponske) zveze, pri katerih je podstava večinoma predložna, redko tudi predponska</q>. Znotraj te kategorije ima SS navedeno predpono <q rend="italic">u-</q>, ne pa tudi <q rend="italic">v-</q>:</p>
               <p xml:id="suss-arhiv-000044.p4">
                  <q rend="italic">u-</q> unovčiti, uokviriti, umestiti, ustoličiti, ubesediti</p>
               <p xml:id="suss-arhiv-000044.p5">Omenjeni glagoli so tvorjeni podobno kot vaš: <q>pretvoriti v novce — unovčiti</q>; <q>dati v okvir — uokviriti</q>; <q>dati v besede — ubesediti</q>; <q>dati v/na (pravo/svoje) mesto — umestiti</q>; <q>spraviti v sklad(nost) — uskladiti</q>; torej tudi spraviti v hlev — uhleviti.</p>
               <p xml:id="suss-arhiv-000044.p6">SS omenja tudi sestavljanje glagolov, tu navaja obe predponi <q rend="italic">v-</q> in <q rend="italic">u-</q>, obe imata po več pomenov:</p>
               <list xml:id="suss-arhiv-000044.list2">
                  <item xml:id="suss-arhiv-000044.item9">Predpona <q rend="italic">u-</q>... 4. namestiti, spraviti ... kaj v kaj: uvrstiti, uvesti, uvoziti; ...</item>
                  <item xml:id="suss-arhiv-000044.item10">Predpona <q rend="italic">v-</q> 1. postaviti, priti, prodreti ... v kaj: vstopiti, ... vložiti, vtakniti, vdreti; ...</item>
               </list>
               <p xml:id="suss-arhiv-000044.p7">Vendar se zdi nesmiselno iskati pomen glagola <q rend="italic">uhleviti</q> skozi sestavljanje, saj glagola <q rend="italic">hleviti</q> ne poznamo. Vseeno pa so omenjeni glagoli pomembni, saj ravno oni pokažejo možnost obstoja predpone <q rend="italic">v-</q>.</p>
               <p xml:id="suss-arhiv-000044.p8">
                  <q rend="italic">Essai de grammaire slovene</q> loči predložne in nepredložne glagolske predpone. Po tej slovnici naj bi ob pomenu, ki ga navaja SSKJ, <q rend="italic">uhleviti</q> pisali z <q rend="italic">v-</q> (<q rend="italic">vhleviti</q>). <q rend="italic">Uhleviti</q> pa bi pomenilo recimo dovršitev <q rend="italic">hlevljenja</q>, kar bi morda lahko pomenilo <q rend="italic">spravljati v hlev</q> (kot npr. <q rend="italic">okviriti</q> — <q rend="italic">dajati v okvir</q>). Vendar navedena glagola ne obstajata.</p>
               <p xml:id="suss-arhiv-000044.p9">Breznikova <q rend="italic">Slovenska slovnica za srednje šole</q>(1924) obdela <q>s predlogi zložene besede</q> v dveh skupinah, z ločljivimi predlogi (tj. taki, ki se rabijo tudi sami zase, npr. <q rend="italic">pridelati</q>, <q rend="italic">pri delu</q>) in z neločljivimi predlogi (taki, ki so se ohranili le v sestavi; ti so: <q rend="italic">pa-</q>, <q rend="italic">pra-</q>, <q rend="italic">pre-</q>, <q rend="italic">pro-</q>, <q rend="italic">so-</q>, <q rend="italic">u-</q>, <q rend="italic">vz-</q>). Pri z ločljivimi predlogi zloženih besedah navaja torej <q rend="italic">v-</q>, ‘npr. vbiti kaj v kako stvar, vplesti itd.; pred v pišemo u namesto v, npr. <q rend="italic">uvesti</q> (namesto <q rend="italic">vvesti</q>), <q rend="italic">uvod</q>, <q rend="italic">uvrstiti</q> itd'.</p>
               <p xml:id="suss-arhiv-000044.p10">Pri z neločljivimi predlogi zloženih besedah pa navaja <q rend="italic">u-</q>, ki pomeni:</p>
               <p xml:id="suss-arhiv-000044.p11">'1. odmikanje, odstranitev, umanjšanje, npr. ubežati, ukrasti, ušteti se; 2. dovršitev, npr. učistiti se, upokojiti, upodobiti; predponi <q rend="italic">u-</q> in <q rend="italic">v-</q> se v pisavi razločujeta v stari cerkveni slovanščini in drugih slovanskih jezikih; nekaj primerov: udeležiti se, ujeti, uloviti, uleči se, uliti (zvon, dež se ulije), usesti se, uspeh, utopiti se, uživati; v se piše: vdati se, vkleniti, vkopati, vkovati, vljuden, vloga, vpliv, vprav.'</p>
               <p xml:id="suss-arhiv-000044.p12">
                  <q rend="italic">Slovenska slovnica</q> (Državna založba Slovenije, 1947) pa piše takole:</p>
               <p xml:id="suss-arhiv-000044.p13">č) Vcepiti, včrtati, vdahniti, vdelati, vdreti, vhod, vloga : ubežati, uboj, učistiti, uganka, ugled, ugreti. V gornjih besedah ima predlog <q rend="italic">v</q> pomen <q rend="italic">noter</q>, predlog <q rend="italic">u</q> pa pomen <q rend="italic">odmikanje</q> ali <q rend="italic">dovršitev</q>.</p>
               <p xml:id="suss-arhiv-000044.p14">Navedene so le izglagolske sestavljenke in med njimi ni nobenega glagola iz predložne zveze, ki se pojavijo v naslednjem odstavku in so vsi pisani z <q rend="italic">u-</q>:</p>
               <p xml:id="suss-arhiv-000044.p15">Pomni. Gornje velja na splošno, posebej pa si vtisni pisavo: učlovečiti, udeležba, uglasbiti, ujeti, ukoreniniti, uleči se, usesti se, umestiti, upokojiti, upoštevati, utopiti, utoniti, uvesti, uvod : vdati, vdan, vkleniti, vkopan, vkrcati, vljuden, vneti, vpiti, vpliv, vsiliti, vtisk, vžgati.</p>
               <p xml:id="suss-arhiv-000044.p16">Te dvojnosti očitno niso povsem dorečene in razlike niso ustaljene oziroma so se posamezni primeri spreminjali in se še spreminjajo. Zato je tudi norma težko striktna. Reinterpretacija nas večkrat vodi v pisavo z <q rend="italic">v-</q>, ker to očitno asociiramo s predlogom <q rend="italic">v</q>, <q rend="italic">u-</q> pa morda vse manj čutimo kot predpono in vse bolj kot sestavni del besede. Treba je paziti na tiste primere, kjer različni začetni črki (<q rend="italic">v-</q>, <q rend="italic">u-</q>) (še vedno) izražata različna pomena, npr. zgoraj navedena <q rend="italic">ubiti</q> — <q rend="italic">vbiti</q>, <q rend="italic">udor</q> — <q rend="italic">vdor</q>, medtem ko je zapis <q rend="italic">vgrizniti</q> meni že precej tuj (verjetno pa ne recimo Prekmurcem, kjer bi izgovor podpiral zapis <q rend="italic">v-</q>) in tudi SSKJ ga ne navaja. Pomen <q rend="italic">vsuti</q> (<q rend="italic">v vrečo</q>) pa SSKJ npr. pripisuje obema variantama, <q rend="italic">usuti</q> in <q rend="italic">vsuti</q>. Še vedno pa so vsi omenjeni glagoli le izpeljave drugih glagolov in ob njih moramo še vedno uporabiti predlog <q rend="italic">v</q>. <q rend="italic">Uhlevljenje</q> pa ni izpeljanka iz glagola, temveč iz predložne zveze, in ko <q rend="italic">uhlevljamo</q>, ne omenjamo smeri gibanja in predloga <q rend="italic">v</q>, saj je ta že jasna iz glagola samega — <q rend="italic">v hlev</q>. Res pa včasih težko ločimo med enimi in drugimi glagoli, kar nam povzroča nemalo zapisovalnih dilem; in kot je že omenjeno, četudi nam izgovor svetuje zapis <q rend="italic">u-</q>, se nam ta zaradi pomena in izvora še vedno zdi preblizu predponi <q rend="italic">v-</q>. Dileme ni, ko se beseda brez predpone začenja na <q rend="italic">v-</q>, v tem primeru nikoli ne podvajamo <q rend="italic">v-ja</q>, ampak pišemo <q rend="italic">u</q>.</p>
            </div>
         </div>
         <div type="article" xml:id="suss-arhiv-000045"
              corresp="http://www2.arnes.si/~lmarus/suss/arhiv/suss-arhiv-000045.html">
            <head>Usklajevanje ali vsklajevanje</head>
            <list type="keywords">
               <item>zapisovanje besed</item>
               <item>besedišče</item>
               <item>besedotvorje</item>
               <item>usklajevanje ali vsklajevanje</item>
               <item>tvorjenje besed</item>
               <item>predponi v- in u-</item>
               <item>glagoli</item>
               <item>glagolski predponi v- in u-</item>
            </list>
            <div type="question" xml:id="suss-arhiv-000045.div1">
               <p xml:id="suss-arhiv-000045.p1">Zanima me, kaj je pravilno: VSKLAJEVANJE ali USKLAJEVANJE oz. VSKLADITEV ali USKLADITEV.</p>
            </div>
            <div type="answer" xml:id="suss-arhiv-000045.div2">
               <p xml:id="suss-arhiv-000045.p2">Po SSKJ sta pravilna zapisa <q rend="italic">usklajevanje</q>(glagolnik od <q rend="italic">usklajevati</q>) ter <q rend="italic">uskladitev</q> (glagolnik od <q rend="italic">uskladiti</q>).</p>
               <p xml:id="suss-arhiv-000045.p3">Vendar površen pogled v slovar problema zapisovanja glagolskih predpon <q rend="italic">v-</q> in <q rend="italic">u-</q> še ne reši; tudi slovenske jezikoslovne monografije ga ne rešijo dokončno ter enoznačno. Na sorodno vprašanje (ali je prav <q rend="italic">vhleviti</q> ali <q rend="italic">uhleviti</q>) smo že odgovarjali.</p>
               <p xml:id="suss-arhiv-000045.p4">Do napačnega zapisa oziroma do zapisa, ki ga SSKJ ne potrjuje, prihaja predvsem zato, ker besedo izgovarjamo enako, ne glede na to, ali jo zapišemo z <q rend="italic">v-</q> ali z <q rend="italic">u-</q>. Bolj problematične so dvojice besed, pri katerih je zapis pomensko razlikovalen. Primer za to sta besedi <q rend="italic">uliti</q> in <q rend="italic">vliti</q>: prva se uporablja zelo splošno, med drugim za označevanje dejanja, <q>ko spravimo kaj tekočega v kaj</q>, druga pa ima pomen zelo zožen, in sicer (po SSKJ) <q>delati z vlivanjem staljene kovine, snovi v kalup, narejen po originalu</q>. Ker pa se obe izgovarjata enako, ju govorci tudi v zapisu pogosto ne ločijo (več).</p>
               <p xml:id="suss-arhiv-000045.p5">Če bi izvedli obširno raziskavo, v katero bi vključili rojene govorce slovenščine, ki bi morali zapisovati besede iz te skupine, bi verjetno prišli do precej drugačne slike, kot jo kaže SSKJ. Predvidevam, da marsikdo ne ve, da (po SSKJ) človek obstane kot <q rend="italic">vkopan</q>, da se ladja <q rend="italic">usidra</q>, da ček <q rend="italic">unovčimo</q>; da sploh ne pišem o tem, kako se vedno več Slovencev <q rend="italic">vsede</q> in <q rend="italic">ustane</q> ipd. Seveda se pri taki poplavi <q>napačnih</q> rab človeku vsiljuje vprašanje, kako dolgo sploh lahko govorimo o <q>napaki</q>, kdaj stvari omilimo z <q rend="italic">odstopom od norme</q> in kdaj govorimo <q rend="italic">o vdoru (bolje rečeno vstopu) neke prej neknjižne prvine v knjižni jezik</q>.</p>
               <p xml:id="suss-arhiv-000045.p6">Žal torej naši jezikovni priročniki niso tako ažurni, kot bi si človek želel, čeprav je to do določene mere povsem razumljivo. Jezik se namreč neprestano spreminja, njegovo spreminjajočo se podobo pa je nemogoče ves čas <q>zamrzovati</q>. Ker pač naše slovaropisje precej zaostaja za svetovnimi trendi, je treba včasih priročnike uporabljati z nekaj distance in kritičnosti, čeprav nikakor ne brez potrebnega jezikovnega znanja.</p>
            </div>
            <div type="reference" xml:id="suss-arhiv-000045.div3">
               <p xml:id="suss-arhiv-000045.p7">Glej tudi: <ref target="#suss-arhiv-000044">Uhleviti ali vhleviti</ref>
               </p>
            </div>
         </div>
         <div type="article" xml:id="suss-arhiv-000046"
              corresp="http://www2.arnes.si/~lmarus/suss/arhiv/suss-arhiv-000046.html">
            <head>Kako se pišeta glagola poudariti in preučevati</head>
            <list type="keywords">
               <item>zapisovanje besed</item>
               <item>poudariti</item>
               <item>preučevati ali proučevati</item>
               <item>tvorjenje besed</item>
               <item>praslovanska predpona u-</item>
            </list>
            <div type="question" xml:id="suss-arhiv-000046.div1">
               <p xml:id="suss-arhiv-000046.p1">Kako pravilno zapisati: <q>poudariti</q> ali <q>povdariti</q> in <q>preučevati</q> ali <q>proučevati</q>?</p>
            </div>
            <div type="answer" xml:id="suss-arhiv-000046.div2">
               <p xml:id="suss-arhiv-000046.p2">1. <q rend="italic">Poudariti</q>(vsa navedena gesla so iz SSKJ, ponekod okrajšana):</p>
               <p xml:id="suss-arhiv-000046.p3">poudariti -im dov. 1. izgovoriti izrazito, s poudarkom: poudaril je vsako besedo; z ironijo je poudaril zadnje besede / poudariti besedo na prvem zlogu naglasiti 2. z govorjenjem dati vsebini povedanega, navedenega večjo pomembnost: na koncu so poudarili glavno misel razprave ... / pisatelj je v romanu poudaril zlasti stisko sodobnega človeka // narediti bolj izrazito, bolj opazno: poudariti obrvi, oči s šminko; z obleko je še poudarila svojo postavo</p>
               <p xml:id="suss-arhiv-000046.p4">poudarjen -a, -o: ... prisl.: spregovoril je poudarjeno ...</p>
               <p xml:id="suss-arhiv-000046.p5">Geslo <q rend="italic">povdariti</q> v slovarju ne obstaja, prav tako ne <q rend="italic">vdariti</q>, <q rend="italic">vdaren</q>, <q rend="italic">povdarek</q>, <q rend="italic">vdarec</q>, ima pa slovar gesla <q rend="italic">poudariti</q>, <q rend="italic">udariti</q>, <q rend="italic">udaren</q>, <q rend="italic">poudarek</q>, <q rend="italic">udarec</q> itn. Enake zapise najdemo v SP 62. Odgovor sodobne knjižne norme je torej <q rend="italic">poudariti</q>, zgodovinsko pa lahko razlog za to iščemo v praslovanski predponi <q rend="italic">u-</q>. <q rend="italic">Povdariti</q> je v SP 62 znotraj gesla <q rend="italic">poudariti</q> omenjena kot v knjižnem jeziku nedovoljena beseda.</p>
               <p xml:id="suss-arhiv-000046.p6">2. <q rend="italic">Preučevati</q> ali <q rend="italic">proučevati</q>:</p>
               <p xml:id="suss-arhiv-000046.p7">preučevati -ujem nedov. 1. usposabljati za drugo delo: preučevati rudarje v strugarje 2. proučevati: preučevati življenje ptic / preučevati zgodovinske dokumente / prošnjo še preučujejo obravnavajo, rešujejo</p>
               <p xml:id="suss-arhiv-000046.p8">preučevan: preučevani primeri</p>
               <p xml:id="suss-arhiv-000046.p9">proučevati -ujem nedov. (a u) 1. s sistematičnim opazovanjem, razčlenjevanjem ugotavljati, spoznavati bistvo česa: proučevati delovanje mišic ... ; znanstveno proučevati literaturo; ... // publ. s takim opazovanjem, razčlenjevanjem spoznavati določena dejstva, stanje: podrobno proučevati dane možnosti, ... 2. publ. seznanjati se s čim z namenom, da se pove svoje stališče; obravnavati, reševati: proučevati prošnje in zahtevke</p>
               <p xml:id="suss-arhiv-000046.p10">proučevan -a -o: proučevani primeri</p>
               <p xml:id="suss-arhiv-000046.p11">pre... predpona 1. v glagolskih sestavljenkah za izražanje a) usmerjenosti dejanja čez kaj, skozi kaj, na celotno površino česa: prebresti ... preluknjati ... prelepiti b) opravljenega premikanja, nanašajočega se na več smeri, krajev: prehoditi ... c) spremembe položaja, stanja: prečrpati ... preoblikovati č) stanja osebka, kot ga nakazuje osnovni glagol: predremati, preležati ... d) ponavljanja, zapovrstnosti dejanja: prebirati ... prebarvati ... e) dosege zaželenega namena, cilja: preiskati ... prebiti se f) polnosti, visoke stopnje dejanja: ... prečistiti, pregreti ... g) same dovršnosti (brez pomenskega odtenka): prebičati, predebatirati ... 2. v imenskih sestavljenkah glagolskega izvora za izražanje pomena, kot ga določa ustrezni glagol: preboj, prehod ...</p>
               <p xml:id="suss-arhiv-000046.p12">pro... predpona 1. v glagolskih sestavljenkah za izražanje a) usmerjenosti dejanja naprej, skozi kaj: prodreti, pronicati, prosevati b) dosege namena z določenim dejanjem: proučiti 2. v imenskih sestavljenkah glagolskega izvora za izražanje pomena, kot ga določa ustrezni glagol: prodor, pronicanje, prosojen; prim. pre...</p>
               <p xml:id="suss-arhiv-000046.p13">Drugi pomen gesla <q rend="italic">preučevati</q> se, sodeč po SSKJ, torej pokriva z besedo <q rend="italic">proučevati</q>. Iz obravnave besede <q rend="italic">preučevati</q>, ki je razložena kot <q rend="italic">proučevati</q>, lahko sklepamo, da daje SSKJ prednost zapisu z <q rend="italic">-o-</q>. Podobno velja za SP 62. Po obravnavi samih predpon <q rend="italic">pre-</q> in <q rend="italic">pro-</q> pa bi nasprotno lahko trdili, da daje SSKJ (ki naj bi odseval rabo v živem jeziku) prednost predponi <q rend="italic">pre-</q>. Osebno se mi zdi, da je v sodobni slovenščini več rabljena varianta z <q rend="italic">-e-</q>, vsekakor pa sta možni in pravilni obe obliki zapisa.</p>
            </div>
         </div>
         <div type="article" xml:id="suss-arhiv-000047"
              corresp="http://www2.arnes.si/~lmarus/suss/arhiv/suss-arhiv-000047.html">
            <head>Zadanem ali zadenem</head>
            <list type="keywords">
               <item>zadanem ali zadenem</item>
               <item>zapisovanje besed</item>
               <item>besedišče</item>
               <item>tvorjenje besed</item>
               <item>izpeljava</item>
            </list>
            <div type="question" xml:id="suss-arhiv-000047.div1">
               <p xml:id="suss-arhiv-000047.p1">Upam, da boste zlahka odgovorili na naslednje vprašanje: Kako je mogoče, da se tako množično (posebej moteče je to v medijih) uporabljajo izrazi <q>zadane", ‘prizadane</q> in podobno? To obliko rabe besede <q>zadeti</q> sem prvič srečal nekje leta '78, potem nekaj časa nič, zdaj pa praktično vsak dan. Saj ni pravilna, ne?</p>
            </div>
            <div type="answer" xml:id="suss-arhiv-000047.div2">
               <p xml:id="suss-arhiv-000047.p2">Sodeč po SSKJ med oblike glagola <q rend="italic">zadeti</q> oz. <q rend="italic">prizadeti</q> ne spada izraz <q rend="italic">zadanem</q> oz. <q rend="italic">prizadanem</q>. <q rend="italic">Zadati</q> se sicer v SSKJ nahaja, od <q rend="italic">zadeti</q> pa se loči tudi po pomenu. <q>Če tistega cepca le zadenem, mu garantirano zadam tak udarec, da si ga bo še njegova babica zapomnila.</q> Loči se tudi po spregatvi, saj <q rend="italic">zadati</q> spregamo: <q rend="italic">zadam</q>, <q rend="italic">zadaš</q> ..., <q rend="italic">zadeti</q> pa: <q rend="italic">zadenem/(zadanem)</q>, <q rend="italic">zadeneš/(zadaneš)</q> ...</p>
               <p xml:id="suss-arhiv-000047.p3">Zakaj sta očitno knjižno napačni obliki tako popularni in kako da sploh obstajata? Nižanje in zadnjenje samoglasnikov iz /<q rend="italic">e</q>/ v /<q rend="italic">a</q>/ ni neobičajna glasovna sprememba. Težko pa je reči, ali bi v tem primeru lahko govorili o nižanju samoglasnikov.</p>
               <p xml:id="suss-arhiv-000047.p4">Izgovor <q rend="italic">-danem</q> je najverjetneje nastal po analogiji z glagolom <q rend="italic">dati</q>, saj ima ta glagol podoben pomen kot rahlo zastarel glagol <q rend="italic">deti</q>, iz katerega so tvorjene besede kot <q rend="italic">prizadeti</q>. <q rend="italic">Dati</q> je danes vsaj v večinski rabi nadomestil <q rend="italic">deti</q>, zato se kot razlaga tega pojava zdi precej verjetna tudi reinterpretacija izvora tvorjenk (npr. <q rend="italic">prizadenem</q>) iz <q rend="italic">za-</q> + <q rend="italic">-denem</q> v <q rend="italic">za-</q> + <q rend="italic">-danem</q>. Analogiji (če je to res pojasnilo nastanka te oblike) je ušel (ali ji še ni podlegel) nedoločnik, ki se še vedno glasi <q rend="italic">zadeti</q> in ne <q rend="italic">zadati</q>; slednji ohranja svoj pomen in tudi spregatev, kot jo pozna glagol <q rend="italic">dati</q> (<q rend="italic">zadam</q>, <q rend="italic">zadaš</q> ...). Mimogrede lahko povem, da to ne ruši razlage, saj nedoločnik, nasprotno od tega, kar so nas učili v šolah, ni najosnovnejša glagolska oblika. Najosnovnejša je namreč najbolj rabljena glagolska oblika — sedanjik tretje osebe ednine. Ta se sicer je spremenila v <q rend="italic">zadane</q>, vendar to še vedno ni oblika, ki jo pozna glagol <q rend="italic">dati</q>, ta je <q rend="italic">da</q>. Kaj več kot teh nekaj dvomov v lastno razlago si ne bi upali podati; o delovanju analogije, omejenem le na eno črko, namreč ne vemo kaj dosti.</p>
               <p xml:id="suss-arhiv-000047.p5">Podobno kot <q rend="italic">zadenem</q> se spregajo vse izpeljanke iz glagola <q rend="italic">deti</q>: <q rend="italic">nadeti</q>, <q rend="italic">odeti</q>, <q rend="italic">predeti</q>, <q rend="italic">zadeti</q>, <q rend="italic">dodeti</q>, <q rend="italic">razdeti</q>, <q rend="italic">vdeti</q>, <q rend="italic">zdeti</q>, <q rend="italic">prizadeti</q> ... In podobno, kot velja za <q rend="italic">zadeti</q>, da se namreč vse pogosteje uporablja oblika <q rend="italic">zadanem</q>, velja tudi za večino njemu sorodnih glagolov. Katera oblika bo prevladala, pa bomo šele videli.</p>
            </div>
         </div>
         <div type="article" xml:id="suss-arhiv-000048"
              corresp="http://www2.arnes.si/~lmarus/suss/arhiv/suss-arhiv-000048.html">
            <head>Izgovorjava ali izgovarjava</head>
            <list type="keywords">
               <item>zapisovanje besed</item>
               <item>besedišče</item>
               <item>izgovorjava ali izgovarjava</item>
               <item>besedotvorje</item>
               <item>tvorjenje besed</item>
               <item>izpeljava</item>
            </list>
            <div type="question" xml:id="suss-arhiv-000048.div1">
               <p xml:id="suss-arhiv-000048.p1">Svoje čase sem <q>kar tako</q> brskal po pravopisu (ne vem več, po katerem) in presenetilo me je, da je bila beseda <q>izgovorjava</q> označena kot nepravilna. Prav naj bi bilo <q>izgovarjava</q>. Lahko to preverite?</p>
            </div>
            <div type="answer" xml:id="suss-arhiv-000048.div2">
               <p xml:id="suss-arhiv-000048.p2">Res je, da preskriptivni SP 62 <q rend="italic">izgovorjavo</q> označuje kot nepravilno, vendar sta, sodeč po SSKJ, obe različici del knjižnega jezika, obe naj bi imeli tudi enak pomen.</p>
               <p xml:id="suss-arhiv-000048.p3">izgovorjava -e z izgovarjava: nerazločna izgovorjava</p>
               <p xml:id="suss-arhiv-000048.p4">izgovarjava -e z oblikovanje glasov, besed z govorilnimi organi: jasna, nerazločna izgovarjava / po izgovarjavi se mu pozna, da je tujec *lingv. izgovarjava končnega soglasnika; tehnika izgovarjave</p>
               <p xml:id="suss-arhiv-000048.p5">Iz obravnave obeh slovarskih gesel lahko zaključimo, da daje SSKJ prednost <q rend="italic">izgovarjavi</q>, saj dvojnico <q rend="italic">izgovorjava</q> razlaga zgolj z navedkom <q rend="italic">izgovarjave</q> — če torej ne vemo, kaj je <q rend="italic">izgovorjava</q>, pomen poiščemo pod geslom <q rend="italic">izgovarjava</q>, ta pa je razložen obširneje in tako, da o pomenu besede dejansko nekaj izvemo. Vseeno pa lahko poiščemo razliko med besedama. <q rend="italic">Izgovarjava</q> je z običajno končnico <q rend="italic">-ava</q> izpeljana iz glagola <q rend="italic">izgovarjati</q>, medtem ko bi bila <q rend="italic">izgovorjava</q> lahko izpeljana le iz samostalnika <q rend="italic">izgovor</q>. Vendar slovenščina podobnih izpeljav samostalnikov s končnico <q rend="italic">-java</q> ne pozna. Druga možnost je, da je <q rend="italic">izgovorjava</q> izpeljana iz glagola <q rend="italic">izgovoriti</q>, iz katerega je izpeljan tudi samostalnik <q rend="italic">izgovor</q>. Vendar tudi primerov izglagolskih tvorjenk s tako končnico (<q rend="italic">-java</q>) v slovenščini ni. Lahko pa, da je pri besedi <q rend="italic">izgovarjava</q> nastopila kakšna glasovna sprememba in njena drugačnost ni vezana na izvor. Prav verjetno se zdi, da se je <q rend="italic">a</q> v <q rend="italic">izgovarjavi</q> spremenil v <q rend="italic">o</q> zaradi analogije z besedo <q rend="italic">izgovor</q>, ki je po pomenu zelo blizu <q rend="italic">izgovarjavi</q>. Beseda <q rend="italic">izgovarjava</q> je bila torej reinterpretirana kot povezana z besedo <q rend="italic">izgovor</q> ali <q rend="italic">izgovoriti</q> in nič več kot povezana z besedo <q rend="italic">izgovarjati</q>, kar izvorno gledano sicer ni res, niso pa take reinterpretacije v jeziku nič neobičajnega.</p>
               <p xml:id="suss-arhiv-000048.p6">Izvorno osnovna beseda naj bi torej bila <q rend="italic">izgovarjava</q>, vendar je, sodeč po SSKJ (ki je kasnejšega datuma kot zadnji slovarski pravopis), v rabi tudi <q rend="italic">izgovorjava</q>. Morda pa bo prihodnja raba katero od dvojnic iz slovenščine odpravila.</p>
            </div>
         </div>
         <div type="article" xml:id="suss-arhiv-000049"
              corresp="http://www2.arnes.si/~lmarus/suss/arhiv/suss-arhiv-000049.html">
            <head>Kako se piše beseda avtodeli</head>
            <list type="keywords">
               <item>zapisovanje besed</item>
               <item>besedišče</item>
               <item>avtodeli ali avto deli</item>
               <item>pisanje skupaj ali narazen</item>
            </list>
            <div type="question" xml:id="suss-arhiv-000049.div1">
               <p xml:id="suss-arhiv-000049.p1">Kaj je pravilno: avtodeli ali avto deli (skupaj ali narazen)?</p>
            </div>
            <div type="answer" xml:id="suss-arhiv-000049.div2">
               <p xml:id="suss-arhiv-000049.p2">Podredne zloženke z medpono <q rend="italic">-o-</q>(oz. <q rend="italic">-e-</q> za govorjenimi <q rend="italic">c j č ž š dž</q>) in glagolsko medpono <q rend="italic">-i-</q> po SPP pišemo skupaj, torej <q rend="italic">avtodeli</q>, podobno še <q rend="italic">avtocesta</q>, <q rend="italic">avtogaraža</q>, <q rend="italic">živinozdravnik</q>, <q rend="italic">jugovzhod</q>, <q rend="italic">pravokotnik</q>; <q rend="italic">jajcevod</q>, <q rend="italic">srečelov</q>; <q rend="italic">kažipot</q> itd.</p>
            </div>
         </div>
         <div type="article" xml:id="suss-arhiv-000050"
              corresp="http://www2.arnes.si/~lmarus/suss/arhiv/suss-arhiv-000050.html">
            <head>Kdaj so policaji postali policisti</head>
            <list type="keywords">
               <item>policaji in policisti</item>
               <item>tvorjenje besed</item>
               <item>priponi -aj in -ist</item>
               <item>besedišče</item>
               <item>zapisovanje besed</item>
               <item>tvorjenje besed</item>
               <item>izpeljava</item>
               <item>tvorjenje besed</item>
            </list>
            <div type="question" xml:id="suss-arhiv-000050.div1">
               <p xml:id="suss-arhiv-000050.p1">Kdaj in zakaj so policaji (recimo butalski) postali policisti?</p>
            </div>
            <div type="answer" xml:id="suss-arhiv-000050.div2">
               <p xml:id="suss-arhiv-000050.p2">Obe besedi sta bili po Snojevem Slovenskem etimološkem slovarju v slovenščino prevzeti prek nemščine (<q rend="italic">Polizei</q>, <q rend="italic">Polizist</q>) iz srednjelatinske besede <q rend="italic">policia</q>, ta pa izvira iz stare grščine. Nemški <q rend="italic">Polizei</q> sicer pomeni policijo, ne policaja (ta je v nemščini <q rend="italic">Polizist</q>), a ob sprejemu v slovenščino se je očitno dogodil pomenski premik, ki je <q>kriv</q> za današnjo dvojnost v bolj ali manj nevtralnem poimenovanju vršilca policijskih dolžnosti (<q rend="italic">miličniki</q> so verjetno že rahlo zastareli, <q rend="italic">kifeljci</q>, <q rend="italic">plavi</q>, <q rend="italic">kapsi</q> ipd. pa so v svojem poimenovanju zvrstno določeni in omejeni). Obe besedi sta bili v slovenščino sprejeti brez kakšnih oblikovnih prilagoditev (razen vključitve v sklanjatvena vzorca, seveda), danes pa se nam verjetno zdita še bolj običajni zato, ker si njuni zgradbi raztolmačimo s pomočjo podobno zvenečih besed (npr. <q rend="italic">čuvaj</q>, <q rend="italic">strežaj</q>, <q rend="italic">točaj</q>; <q rend="italic">komponist</q>, <q rend="italic">basist</q>, <q rend="italic">anestezist</q>), ki so tvorjene s priponama <q rend="italic">-aj</q> in <q rend="italic">-ist</q>, danes dovolj običajnima za vršilce dejanja. Katera beseda ima v slovenščini daljši staž, bi težko rekel, povem pa lahko, da sta v aktualnem SP 62 brez razlik navedeni obe in da je slovenščina poznala obe že v 19. stoletju, saj sta obe navedeni tudi v Pleteršnikovem (Wolfovem) slovensko-nemškem slovarju iz leta 1895.</p>
               <p xml:id="suss-arhiv-000050.p3">Pa še malo špekuliranja: zdi se mi, da so se v dobi, ko smo uradno govorili o <q rend="italic">milici</q> in <q rend="italic">miličnikih</q>, <q rend="italic">policaji</q> uporabljali veliko, in sicer v neformalnem jeziku in mogoče rahlo slabšalno, beseda <q rend="italic">policist</q> pa je bila tedaj precej na obrobju. Ker smo kasneje <q rend="italic">milico</q> zamenjali s <q rend="italic">policijo</q>, je bilo treba zamenjati tudi <q rend="italic">miličnike</q>. In ker ima verjetno za marsikoga <q rend="italic">policaj</q> še danes rahlo slabšalen pridih, z <q rend="italic">miličniki</q> pa smo menda tudi opravili, se zdi <q rend="italic">policist</q> mnogim eleganten izhod iz zadrege.</p>
               <p xml:id="suss-arhiv-000050.p4">Nekaj takega bi se dalo sklepati tudi iz obravnave gesel <q rend="italic">policaj</q> in <q rend="italic">policist</q> v SSKJ. Obe sta v zvezku Ne- do Pren-, ki je izšel leta 1979. Beseda <q rend="italic">policaj</q> je okarakterizirana kot ‘navadno ekspresivna', kar lahko pomeni tako slabšalnost kot kaj drugega, vsekakor pa ni vrednostno nevtralna. <q rend="italic">Policist</q> pa je omejen na ‘nekatere države', pri čemer se jasno ponuja razlaga ‘nekatere druge države'.</p>
               <p xml:id="suss-arhiv-000050.p5">policaj -a m, nav. ekspr. miličnik, policist: policaji so ga odvedli; skupina policajev na konjih</p>
               <p xml:id="suss-arhiv-000050.p6">policist -a m, v nekaterih državah: uniformirani pripadnik organa za javno in državno varnost: policisti so ga aretirali; poklicati policista; prometni policist</p>
            </div>
         </div>
         <div type="article" xml:id="suss-arhiv-000051"
              corresp="http://www2.arnes.si/~lmarus/suss/arhiv/suss-arhiv-000051.html">
            <head>Ogljikov dioksid ali ogljikov dvokis</head>
            <list type="keywords">
               <item>ogljikov dioksid ali ogljikov dvokis</item>
               <item>co2</item>
               <item>besedišče</item>
               <item>zapisovanje besed</item>
            </list>
            <div type="question" xml:id="suss-arhiv-000051.div1">
               <p xml:id="suss-arhiv-000051.p1">Zanima me vaše mnenje o tem, kako je bolj primerno (ali pravilno) z besedo napisati CO2: ogljikov dioksid ali ogljikov dvokis? Gre za uporabo v kuharskem priročniku.</p>
            </div>
            <div type="answer" xml:id="suss-arhiv-000051.div2">
               <p xml:id="suss-arhiv-000051.p2">Oba izraza sta zabeležena v SSKJ, oba kot pravilna, knjižna, nevtralna. Vendar je izraz dvokis danes gotovo že zastarel in ga ne poznajo vsi, saj se v šolah, učbenikih in drugod uporablja bolj ali manj samo izraz dioksid. Izraz dvokis torej uporabljamo zgolj, ko želimo doseči nek poseben učinek, če na primer želimo poudariti, da dajemo prednost slovenjenemu izrazu, ali če želimo besedilu vdahniti starinskost. Glede na to, da je kuharski priročnik knjiga za splošno rabo, bo verjetno primernejši bolj razširjen in sodoben izraz, torej dioksid.</p>
               <p xml:id="suss-arhiv-000051.p3">Temu v prid govori tudi hiter pregled splošnih priročnikov: Veliki splošni leksikon DZS (1998) ima geslo <q rend="italic">dioksid</q>, <q rend="italic">dvokis</q> ni omenjen nikjer. Tudi v splošnem Leksikonu Cankarjeve založbe (1994) <q rend="italic">dvokisa</q> ne najdemo ne kot samostojno geslo ne v geslu <q rend="italic">dioksid</q>. Enako je tudi v že rahlo starejšem kemijskem pripočniku (Leksikoni Cankarjeve založbe — Kemija (1981)). Tako nas verjetno prepriča že golo dejstvo, da uporabniki kuharske knjige izraza dvokis, če ga ne razumejo, ne bodo imeli niti kje preveriti (razen v SSKJ, ki pa je gotovo manj razširjen kot splošni leksikoni).</p>
            </div>
         </div>
         <div type="article" xml:id="suss-arhiv-000052"
              corresp="http://www2.arnes.si/~lmarus/suss/arhiv/suss-arhiv-000052.html">
            <head>Nerjaveč in nerjaven</head>
            <list type="keywords">
               <item>nerjaveč in nerjaven</item>
               <item>tvorjenje besed</item>
               <item>izpeljava</item>
               <item>besedišče</item>
               <item>zapisovanje besed</item>
            </list>
            <div type="question" xml:id="suss-arhiv-000052.div1">
               <p xml:id="suss-arhiv-000052.p1">V nekem prospektu sem zasledila, da se po novem za nerjaveče stvari piše nerjavne. Ali je to res?</p>
            </div>
            <div type="answer" xml:id="suss-arhiv-000052.div2">
               <p xml:id="suss-arhiv-000052.p2">SSKJ navaja obe besedi, in sicer kot pridevnika z enakim pomenom: <q>odporen proti rjavenju</q>. Edina razlika, ki jo navaja SSKJ, je ta, da je beseda <q rend="italic">nerjaveč</q> označena kot poljudna, <q rend="italic">nerjaven</q> pa kot tehnična, torej strokovna. In ker je ta zvezek SSKJ nastal že kar lep čas nazaj, leta 1979, očitno beseda tudi ni tako nova. To delitev potrjuje tudi Enciklopedija tehnike (Rendla, S. in sod., CZ, 1983), ki govori o nerjavnem in nerjavečem jeklu.</p>
               <p xml:id="suss-arhiv-000052.p3">Ustrezni sta torej obe besedi, v strokovnih besedilih pa bi veljalo slediti stroki, torej uporabljati besedo <q rend="italic">nerjaven</q>(raje kot <q rend="italic">nerjaveč</q>).</p>
            </div>
         </div>
         <div type="article" xml:id="suss-arhiv-000053"
              corresp="http://www2.arnes.si/~lmarus/suss/arhiv/suss-arhiv-000053.html">
            <head>Heroj, herojka, heroina, herojinja</head>
            <list type="keywords">
               <item>tvorjenje besed</item>
               <item>izpeljanke</item>
               <item>zapisovanje besed</item>
               <item>heroj in heroina</item>
               <item>besedišče</item>
            </list>
            <div type="question" xml:id="suss-arhiv-000053.div1">
               <p xml:id="suss-arhiv-000053.p1">Heroin, heroinja! V tisku in na radiu. Ti besedi asociirata na heroin in uživalko le-tega. Ali ne bi bili lepši besedi heroj, herojka?</p>
            </div>
            <div type="answer" xml:id="suss-arhiv-000053.div2">
               <p xml:id="suss-arhiv-000053.p2">Tako oblika <q rend="italic">heroin</q> kot <q rend="italic">heroinja</q> sta za pomen herojstva po SSKJ nepravilni. Prva se namreč lahko nanaša zgolj na mamilo, tako da je <q rend="italic">heroj</q> edina pravilna oblika. Druga pa se zapisuje <q rend="italic">heroina</q> (po SSKJ pomeni <q>glavna junakinja literarnega dela</q> ali <q>zvezda gledališča</q>) ali pa <q rend="italic">herojinja</q> (to je ženska oblika besede <q rend="italic">heroj</q>), tvorjena z običajno pripono za ženski spol (npr. <q rend="italic">vojak - vojakinja</q>). Verbinčev Slovar tujk obliki <q rend="italic">heroina</q> poleg zgoraj omenjenih pomenov pripisuje še pomen junakinje — herojinje. SSKJ ne navaja oblike <q rend="italic">herojka</q>, vendar je po mojih opažanjih v pogovornem jeziku precej pogosta.</p>
            </div>
         </div>
         <div type="article" xml:id="suss-arhiv-000054"
              corresp="http://www2.arnes.si/~lmarus/suss/arhiv/suss-arhiv-000054.html">
            <head>Olimpionik in olimpijec</head>
            <list type="keywords">
               <item>pomen besed</item>
               <item>olimpionik in olimpijec</item>
               <item>besedišče</item>
               <item>zapisovanje besed</item>
            </list>
            <div type="question" xml:id="suss-arhiv-000054.div1">
               <p xml:id="suss-arhiv-000054.p1">Olimpionik — npr.: Leon Štrukelj — vsi mediji. Mislim, da je lepša in primernejša slovenska beseda olimpijec.</p>
            </div>
            <div type="answer" xml:id="suss-arhiv-000054.div2">
               <p xml:id="suss-arhiv-000054.p2">Beseda <q rend="italic">olimpionik</q> je v SSKJ razložena kot <q>olimpijski zmagovalec</q>, vendar pa se v slovenščini uporablja bolj redko, zadnje čase pa nekoliko več predvsem v zvezi z Leonom Štukljem, zato je večina ljudi navajena zgolj na to stalno zvezo in pomena besede ne pozna oz. ga zamenjuje. Običajno se besedo <q rend="italic">olimpionik</q> zamenjuje kar z <q rend="italic">olimpijec</q>, ki pa pomeni <q>tekmovalec na olimpijskih igrah</q>, ne pa nujno tudi zmagovalec.</p>
            </div>
         </div>
         <div type="article" xml:id="suss-arhiv-000055"
              corresp="http://www2.arnes.si/~lmarus/suss/arhiv/suss-arhiv-000055.html">
            <head>Prenesen ali prenešen</head>
            <list type="keywords">
               <item>prenesen ali prenešen</item>
               <item>besedišče</item>
               <item>zapisovanje besed</item>
               <item>deležnik</item>
               <item>nebnjenje</item>
            </list>
            <div type="question" xml:id="suss-arhiv-000055.div1">
               <p xml:id="suss-arhiv-000055.p1">Ker nihče ne more obdržati premoženjske koristi, ki je bila pridobljena s kaznivim dejanjem ali zaradi njega, se taka korist odvzame s sodno odločbo, s katero je bilo ugotovljeno kaznivo dejanje. Način odvzema je določen v sedmem poglavju <ref target="http://www2.gov.si:8000/zak/Zak_vel.nsf/067cd1764ec38042c12565da002f2781/a1675736157f9c0ec1256628002fda68?OpenDocument">Kazenskega zakonika</ref> (Ur. l. RS, št. 63/94). Zanima me, ali je beseda PRENEŠENA v drugem odstavku 96. člena, ki se glasi: <q>(2) Premoženjska korist, pridobljena s kaznivim dejanjem ali zaradi njega, se lahko odvzame tudi tistim, na katere je bila PRENEŠENA brezplačno ali za plačilo, ki ne ustreza dejanski vrednosti, če so vedeli ali bi bili mogli vedeti, da je bila pridobljena s kaznivim dejanjem. Če je bila premoženjska korist PRENEŠENA na bližnje sorodnike, zakonca, posvojitelja ali posvojenca, se jim odvzame, razen če dokažejo, da so zanjo plačali celotno vrednost.</q> uporabljena pravilno ali pa bi zakonodajalec moral uporabiti besedo PRENESENA.</p>
            </div>
            <div type="answer" xml:id="suss-arhiv-000055.div2">
               <p xml:id="suss-arhiv-000055.p2">V standardnem jeziku je pravilna oblika <q rend="italic">prenesena</q>, torej s <q rend="italic">s</q> in ne s <q rend="italic">š</q>. <q rend="italic">Š</q> je v tem primeru namreč palatalizirana oblika <q rend="italic">s</q>, to pomeni, da se v nekaterih oblikah glagola <q rend="italic">nositi</q>
                  <q rend="italic">s</q> spremeni v <q rend="italic">š</q>. Kaže pa, da se to zgodi samo za naglašenima samoglasnikoma <q rend="italic">a</q> in <q rend="italic">o</q> (<q rend="italic">nošnja</q>, <q rend="italic">nošen</q>, <q rend="italic">noša</q>, <q rend="italic">nošenje</q>, <q rend="italic">prenašati</q> nasproti <q rend="italic">nosač</q>, <q rend="italic">prenesti</q> ...), razen pri oblikah sedanjika gl. <q rend="italic">nositi</q> (<q rend="italic">nosim</q> ...). Ker je beseda <q rend="italic">prenesen</q> naglašena na zadnjem zlogu (torej za <q rend="italic">s</q>), ni razloga za palatalizacijo. Očitno pa narašča število ljudi, ki slišijo obliko <q rend="italic">prenešen</q> kot pravilno; tudi SSKJ jo ob geslu <q rend="italic">prenesen</q> navaja kot možno, a redkeje rabljeno dvojnico. Očitno se pravilo nebnjenja širi tudi v druga okolja.</p>
            </div>
         </div>
         <div type="article" xml:id="suss-arhiv-000056"
              corresp="http://www2.arnes.si/~lmarus/suss/arhiv/suss-arhiv-000056.html">
            <head>Rally ali reli</head>
            <list type="keywords">
               <item>zapisovanje besed</item>
               <item>rally ali reli</item>
               <item>prevzemanje</item>
               <item>prevzete besede</item>
               <item>izgovorjava besed</item>
               <item>dvojnice</item>
            </list>
            <div type="question" xml:id="suss-arhiv-000056.div1">
               <p xml:id="suss-arhiv-000056.p1">Zadnje čase v javnih občilih opažam, da se čudno uporablja nekaj besed, za katere sem bila doslej sigurna, da vem kako se pišejo in izgovarjajo. Zanima me, kaj je zdaj prav, da se ne bom kdaj osmešila. Rally (ki se očitno po novem izgovarja reli, z ozkim e-jem).</p>
            </div>
            <div type="answer" xml:id="suss-arhiv-000056.div2">
               <p xml:id="suss-arhiv-000056.p2">Beseda se po SSKJ izgovarja /réli/ (ozki e). SSKJ za besedo rally navaja tudi pisno obliko <q rend="italic">reli</q>, ki se izgovarja enako. Beseda je prevzeta iz angleške <q rend="italic">rally</q>, ki se — poenostavljeno — izgovarja /reli/. Gre za široki angleški <q rend="italic">e</q>, ne pa za dvoglasnik /ei/, kar je pri tako pisanih besedah (soglasnik + samoglasnik + dvojni soglasnik) tudi pravilo, sicer z nekaj izjemami (npr. <q rend="italic">roll</q>/roul/, ne /rol/). Med prenosom iz angleškega v slovenski sistem je torej prišlo do zamenjave širokega e-ja z ozkim, kar ni nič nenavadnega.</p>
               <p xml:id="suss-arhiv-000056.p3">SSKJ (ta zvezek je iz leta 1985) torej kaže dva možna zapisa in eno izgovorjavo. V Velikem splošnem leksikonu (DZS 1998) obstaja samo geslo <q rend="italic">reli</q>(pod <q rend="italic">rally</q> ne najdemo nič), torej je po mnenju avtorjev to ustrezen zapis, ki govori tudi o izgovoru. Drži pa, da slovenska raba izpričuje oba izgovora, tako /reli/ kot /rejli/. Pravzaprav je čudno, od kod nam izgovor /rejli/, ki bi odseval angleški dvoglasniški izgovor /reili/. Verjetno izhaja iz (s stališča izvorne angleščine) napačne izgovarjave besede, ko se je ta vključevala v slovenščino, nato pa se je v tem izgovoru širila, sočasno ali naknadno pa je kdo skušal vpeljati izvorno ustreznejši izgovor.</p>
               <p xml:id="suss-arhiv-000056.p4">Odločujoča je pri takih rečeh raba. Eno se <q>prime</q>, drugo ne, lahko pa ena varianta prevlada šele po daljšem soobstoju obeh variant, tudi če je druga vpeljana naknadno.</p>
            </div>
         </div>
         <div type="article" xml:id="suss-arhiv-000057"
              corresp="http://www2.arnes.si/~lmarus/suss/arhiv/suss-arhiv-000057.html">
            <head>Električar ali elektrikar</head>
            <list type="keywords">
               <item>tvorjenje besed</item>
               <item>izpeljanke</item>
               <item>električar ali elektrikar</item>
               <item>besedišče</item>
               <item>dvojnice</item>
               <item>zapisovanje besed</item>
            </list>
            <div type="question" xml:id="suss-arhiv-000057.div1">
               <p xml:id="suss-arhiv-000057.p1">Zadnje čase v javnih občilih opažam, da se čudno uporablja nekaj besed, za katere sem bila doslej sigurna, da vem kako se pišejo in izgovarjajo. Zanima me, kaj je zdaj prav, da se ne bom kdaj osmešila. Električar je sedaj naenkrat postal elektrikar.</p>
            </div>
            <div type="answer" xml:id="suss-arhiv-000057.div2">
               <p xml:id="suss-arhiv-000057.p2">
                  <q rend="italic">Elektrikar</q> (izhaja iz besede elektrika) je po SSKJ ustrezna (knjižna) beseda, ki pomeni isto kot <q rend="italic">električar</q>. Oblika <q rend="italic">elektrikar</q> je v primerjavi z <q rend="italic">električar</q> redka, morda rahlo zastarela, ni pa nepravilna oziroma je v skladu z besedotvornim ustrojem slovenščine, saj poznamo <q rend="italic">dimnikarje</q>, <q rend="italic">slikarje</q>, <q rend="italic">časnikarje</q> in še bi jih lahko naštevali. Podobna dvojnost oblik pa ni le pri <q rend="italic">elektriki</q>, poznamo <q rend="italic">plastičarje</q> in <q rend="italic">plastikarje</q>, <q rend="italic">grafikarje</q> in <q rend="italic">gafičarje</q>, zanimiva pa je dvojnost pri izdelovalcih zapisnikov, kjer SSKJ navaja eno moško obliko — <q rend="italic">zapisnikar</q> — in dve ženski — <q rend="italic">zapisničarka</q> in <q rend="italic">zapisnikarica</q>, kjer bi si upal trditi, da je slednja precej manj pogosta od prve. Podobna dvojnost med <q rend="italic">-č-</q> in <q rend="italic">-k-</q> je tudi pri <q rend="italic">Američan/Amerikanec</q>, kjer slednja oblika velja za zastarelo.</p>
            </div>
         </div>
         <div type="article" xml:id="suss-arhiv-000058"
              corresp="http://www2.arnes.si/~lmarus/suss/arhiv/suss-arhiv-000058.html">
            <head>Jazz ali džez</head>
            <list type="keywords">
               <item>jazz ali džez</item>
               <item>tujke</item>
               <item>dvojnice</item>
               <item>prevzemanje</item>
               <item>prevzete besede</item>
               <item>slovenjenje</item>
               <item>izgovorjava besed</item>
               <item>zapisovanje besed</item>
               <item>fonetični zapis</item>
            </list>
            <div type="question" xml:id="suss-arhiv-000058.div1">
               <p xml:id="suss-arhiv-000058.p1">Zadnje čase v javnih občilih opažam, da se čudno uporablja nekaj besed, za katere sem bila doslej sigurna, da vem kako se pišejo in izgovarjajo. Zanima me, kaj je zdaj prav, da se ne bom kdaj osmešila. Jazz glasba se piše džez!!!</p>
            </div>
            <div type="answer" xml:id="suss-arhiv-000058.div2">
               <p xml:id="suss-arhiv-000058.p2">
                  <q rend="italic">Jazz</q> se lahko izgovarja /džéz/ (ozki e), ali /džez/ (široki e). Poleg zapisa <q rend="italic">jazz</q> je pravilno pisati tudi <q rend="italic">džez</q>. Pri tem gre za podomačitev (slovenjenje) zapisa, za vključevanje tujke v slovenski zapisovalni sistem, kar se sčasoma zgodi z večino prevzetih besed. Ko izgubljajo prizvok tujosti, ko jih vse manj občutimo kot tujke in vse bolj kot običajne slovenske besede, jih tudi vse raje in vse pogosteje zapisujemo po naše in ne več z izvornim zapisom. Zakaj bi namreč nekdo, ki čuti <q rend="italic">džez</q> kot običajno slovensko besedo, pisal dva <q rend="italic">z-ja</q>, če to v izgovoru ničesar ne spremeni — slovenski način zapisovanja je namreč deloma fonetičen, torej do neke mere odseva izgovorjavo, zato imamo običajno željo prilagoditi tujke svojemu sistemu. Tudi tu pa prehod navadno ni oster, temveč zvezen, torej se lahko več ali manj časa pojavljata obe obliki.</p>
            </div>
         </div>
         <div type="article" xml:id="suss-arhiv-000059"
              corresp="http://www2.arnes.si/~lmarus/suss/arhiv/suss-arhiv-000059.html">
            <head>Domiada ali Domijada</head>
            <list type="keywords">
               <item>imena</item>
               <item>stvarna lastna imena</item>
               <item>besedotvorje</item>
               <item>tvorjenje besed</item>
               <item>pripona -iada</item>
               <item>domijada ali domiada</item>
               <item>besedišče</item>
               <item>zapisovanje besed</item>
               <item>izvor besed</item>
               <item>iz latinščine</item>
               <item>velika/mala začetnica</item>
            </list>
            <div type="question" xml:id="suss-arhiv-000059.div1">
               <p xml:id="suss-arhiv-000059.p1">Prosim, kako je pravilno: DOMIJADA ali DOMIADA . Pojasnite tudi, ali se piše z veliko začetnico ali z malo. Gre za državno srečanje dijaških domov, enkrat letno — letos že 37.</p>
            </div>
            <div type="answer" xml:id="suss-arhiv-000059.div2">
               <p xml:id="suss-arhiv-000059.p2">Če sklepamo po pravilih SP 62, je <q rend="italic">-iada</q> tuja (latinska) pripona in se tako piše brez -j-. Potemtakem bi bilo pravilneje <q rend="italic">domiada</q>. Vendar pravila SP 62 niso več veljavna. V SPP 91 pripona <q rend="italic">-iada</q> ni omenjena, prav tako tudi ne v SS.</p>
               <p xml:id="suss-arhiv-000059.p3">Podobne besede, ki poimenujejo take ali drugačne prireditve in jih najdemo v SSKJ, so še <q rend="italic">olimpiada</q>, <q rend="italic">donkihotiada</q>, <q rend="italic">floriada</q>, <q rend="italic">kitariada</q>, <q rend="italic">spartakiada</q> in <q rend="italic">univerziada</q>. Je pa SSKJ nastajal pred sedaj veljavnimi pravopisnimi pravili (SPP) in se v zapisovanju torej naslanja na SP 62. V SPP je med primeri navedena <q rend="italic">olimpijada</q> (z <q rend="italic">-j-</q>). <q rend="italic">-j-</q> se ohrani pri izpeljankah iz samostalnikov, ki imajo na koncu osnove <q rend="italic">-j-</q> (<q rend="italic">jeremijada</q>, <q rend="italic">odisejada</q>, <q rend="italic">polomijada</q> (sem spada po SPP tudi <q rend="italic">olimpijada</q>)).</p>
               <p xml:id="suss-arhiv-000059.p4">Smiselno se tudi zdi, da domače besede podaljšujemo z domačimi ali vsaj podomačenimi priponami, kar bi v vašem primeru, ker gre pač za tujo pripono, predstavljal podomačen zapis z <q rend="italic">-j-</q>, torej <q rend="italic">-ijada</q> in ne <q rend="italic">-iada</q>. Brez <q rend="italic">-j-</q> zapisujemo mednarodne besede, ki smo jih prevzeli tudi v zapisu. Po drugi strani pa izvirne tvorjene besede pišemo z <q rend="italic">-j-</q> (<q rend="italic">polomijada</q>, v BSJ najdemo še: <q rend="italic">popijado</q>, <q rend="italic">pavlihijado</q>, <q rend="italic">tavčarijado</q> ...). Z drugimi besedami, mi predlagamo zapis <q rend="italic">domijada</q>.</p>
               <p xml:id="suss-arhiv-000059.p5">Kar se začetnice tiče, pa tole. Če <q rend="italic">domijada</q> opisuje vrsto prireditve, torej katero koli <q rend="italic">srečanje domov</q> oziroma <q rend="italic">stanovalcev domov</q>, je to poimenovanje vrstno in ne potrebuje velike začetnice. Ker pa gre tu za prireditev, ki je verjetno edina svoje vrste in pri kateri je <q rend="italic">Domijada</q> poimenovanje prireditve, ne pa zaznamovanje vrste prireditve, je <q rend="italic">Domijada</q> lastno ime prireditve in se zato piše z veliko začetnico. Podobno se tudi <q rend="italic">gimnazija</q> kot vrsta šole piše z malo začetnico, če pa je začetni del imena, jo pišemo z veliko začetnico — <q rend="italic">Gimnazija Moste</q>. Ko gre torej za prireditev <q rend="italic">Domijada 1999</q>, se ime prireditve piše z veliko.</p>
               <p xml:id="suss-arhiv-000059.p6">Morda še to: očitno je <q rend="italic">Domijada</q> izmišljeno (tj. na novo skovano) lastno ime in ji zato niti ni treba spoštovati besedotvornih pravil slovenskega jezika. Če se je avtorju poimenovanja zdelo primerneje reči <q rend="italic">Domiada</q> (morda je hotel z neuporabo <q rend="italic">-j-</q> tudi kaj sporočiti), ni s tem prav nič narobe.</p>
            </div>
         </div>
         <div type="article" xml:id="suss-arhiv-000060"
              corresp="http://www2.arnes.si/~lmarus/suss/arhiv/suss-arhiv-000060.html">
            <head>Kondenz ali kondenc</head>
            <list type="keywords">
               <item>izvor besed</item>
               <item>kondenz ali kondenc</item>
               <item>zapisovanje besed</item>
               <item>besedišče</item>
               <item>razzvenečenje nezvočnikov</item>
               <item>tvorjenje besed</item>
               <item>izpeljava</item>
            </list>
            <div type="question" xml:id="suss-arhiv-000060.div1">
               <p xml:id="suss-arhiv-000060.p1">V dvomih sem glede sledečega: (a) kondenc, kondenca ali (b) kondenz, kondenza ... Pogledal sem v SSKJ in v slovar tujk, pa so se povsod izognili izrazu v tej obliki (sklonu). Meni se vsekakor zdi boljša prva varianta, vsi ostali (med njimi tudi slavisti) me prepričujejo, da je pravilna druga varianta.</p>
            </div>
            <div type="answer" xml:id="suss-arhiv-000060.div2">
               <p xml:id="suss-arhiv-000060.p2">1. Drži, da tako SSKJ kot Verbinčev Slovar tujk navajata le druge besede z istim korenom, nimata pa gesla <q rend="italic">kondenz/c</q>. Vseeno pa po sorodnih geslih lahko sklepamo, da bi to geslo bilo <q rend="italic">kondenz</q> in ne <q rend="italic">kondenc</q>, saj v vseh (npr. <q rend="italic">kondenzacija</q>) nastopa črka <q rend="italic">z</q>.</p>
               <p xml:id="suss-arhiv-000060.p3">2. Prav nenavadno je, da besede ni še v marsikaterem drugem priročniku, npr. v Splošnem tehniškem slovarju, v malih leksikonih Cankarjeve založbe Naravoslovje, Kemija, Fizika in v Leksikonu Cankarjeve založbe. V vseh teh pa najdemo besede, kot je <q rend="italic">kondenzacija</q>— in v vseh je črka <q rend="italic">z</q>. Geslo <q rend="italic">kondenz</q> navajata dva priročnika, ki sta mi trenutno dosegljiva: Veliki splošni leksikon DZS (1998) in Debenjakov Veliki slovensko-nemški slovar (1995). To stanje je morda rezultat tega, da se je — vsaj po večini teh priročnikov sodeč — s pomenom, ki ga tako <q>moja slovenščina</q> kot tudi nazadnje omenjena priročnika pripisujejo besedi <q rend="italic">kondenz</q>, nekoč uporabljala beseda <q rend="italic">kondenzat</q>. Ta priročnika pa sta praktično najnovejša od vseh omenjenih, torej najbližje današnji (vsaj splošni) rabi, ki očitno uporablja <q rend="italic">kondenz</q> in manj <q rend="italic">kondenzat</q>.</p>
               <p xml:id="suss-arhiv-000060.p4">3. Od kod <q rend="italic">kondenc</q>? Ne vem. Oblika, kot rečeno, v običajnih priročnikih ni izpričana, prav tako ne <q rend="italic">-c-</q> v kaki sorodni besedi. Če v SES poiščemo izvor besede <q rend="italic">kondenzirati</q> (gesla <q rend="italic">kondenz</q> namreč ni), vidimo, da je v slovenščino prek nemščine (<q rend="italic">kondensieren</q>) prišla iz latinščine (<q rend="italic">condensare</q> (stiskati, zgoščevati), kar je sestavljenka iz <q rend="italic">con-</q> (skupaj) in izpeljanke iz <q rend="italic">densus</q> (gost, zgoščen, nakopičen)). Tako v nemščini kot v latinščini sta bila možna dva izgovora črke <q rend="italic">s</q>, kot /z/ in kot /s/, nobena pa ni imela izgovora /c/. Torej tudi etimologija pojasnjuje v slovenščini izgovor /s/ na koncu besede (v prvem sklonu — <q rend="italic">kondenz</q> (po sistemskem razzvenečenju nezvočnikov na koncu besede)) oziroma /z/ v ostalih sklonih (<q rend="italic">kondenza</q>, <q rend="italic">kondenzu</q> ...).</p>
               <p xml:id="suss-arhiv-000060.p5">4. Po mojem mnenju raba izpričuje izgovor /s/ oziroma /z/, variante s /c/ še nisem zasledil. Vseeno pa bi kazalo povprašati se kakega <q rend="italic">kondenzacijskega strokovnjaka</q>.</p>
            </div>
         </div>
         <div type="article" xml:id="suss-arhiv-000061"
              corresp="http://www2.arnes.si/~lmarus/suss/arhiv/suss-arhiv-000061.html">
            <head>Zaželen ali zaželjen</head>
            <list type="keywords">
               <item>zapisovanje besed</item>
               <item>besedišče</item>
               <item>deležnik</item>
               <item>zaželen ali zaželjen</item>
               <item>tvorjenje besed</item>
               <item>izpeljava</item>
            </list>
            <div type="question" xml:id="suss-arhiv-000061.div1">
               <p xml:id="suss-arhiv-000061.p1">Ali je pravilna uporaba besede željeno ali želeno — npr. tukaj ni zaželeno sedeti!</p>
            </div>
            <div type="answer" xml:id="suss-arhiv-000061.div2">
               <p xml:id="suss-arhiv-000061.p2">Po SS imajo glagoli, ki se v nedoločniku končajo na <q rend="italic">-eti</q> in imajo v 1. osebi ednine končnico <q rend="italic">-im</q>, v deležniku na <q rend="italic">-n</q> končnico <q rend="italic">-en</q>. Po tem vzorcu lahko tvorimo oblike za vse glagole te skupine. Oblike za vaš primer: <q rend="italic">žel-eti</q>, <q rend="italic">žel-en</q>, <q rend="italic">žel-enje</q>.</p>
               <p xml:id="suss-arhiv-000061.p3">Seveda pa tudi tu obstaja nekaj posebnosti, med katere sodi tudi vaša oblika <q rend="italic">zaželen/zaželjen</q>. Po zgornjem pravilu izpeljemo oblike iz glagola <q rend="italic">želeti</q>: <q rend="italic">želen</q>, <q rend="italic">zaželen</q>, <q rend="italic">poželenje</q>.</p>
               <p xml:id="suss-arhiv-000061.p4">SS navaja, da se poleg <q>predpisane</q> in sistemsko ustrezne oblike (<q rend="italic">zaželen</q>) pogosto rabi tudi oblika <q rend="italic">zaželjen</q> (delno tvorjena po zgledu samostalnika <q rend="italic">želja</q>). SP 62 navaja le obliko <q rend="italic">želen</q>. V SSKJ nastopa v okviru gesla <q rend="italic">zaželeti</q> podgeslo <q rend="italic">zaželen</q>, s pripisom <q>tudi zaželjen</q>. Janez Sršen v svojem priročniku svetuje, da naj bi namesto oblik <q rend="italic">željen</q>, <q rend="italic">zaželjen</q> raje uporabljali obliki <q rend="italic">želen</q>, <q rend="italic">zaželen</q>.</p>
               <p xml:id="suss-arhiv-000061.p5">Kot vidite, sta v rabi obe obliki, normativno ustreznejša je oblika <q rend="italic">zaželen</q>, saj gre (izvorno) brez dvoma za deležnik, in ta je oblikovno odvisen od glagola, ne od samostalnika. Vendar jezikovna raba marsikdaj <q>uzakoni</q> tudi sistemsko nelogične oblike.</p>
            </div>
         </div>
         <div type="article" xml:id="suss-arhiv-000062"
              corresp="http://www2.arnes.si/~lmarus/suss/arhiv/suss-arhiv-000062.html">
            <head>Tronivojska ali trinivojska arhitektura</head>
            <list type="keywords">
               <item>besedotvorje</item>
               <item>zapisovanje besed</item>
               <item>trinivojski ali tronivojski</item>
               <item>tvorjenje besed</item>
               <item>zloženke</item>
               <item>tvorjenje besed</item>
            </list>
            <div type="question" xml:id="suss-arhiv-000062.div1">
               <p xml:id="suss-arhiv-000062.p1">Imam problem glede naslova mojega diplomskega dela. Naslov naj bi bil nekako takole: Tri-nivojska arhitektura informacijskega sistema. In zdaj kup dilem. <lb/> Kaj je prav: tri-nivojska ali tro-nivojska? Se med tri(tro) in nivojska piše pomišljaj? Se mogoče piše skupaj ali narazen?</p>
            </div>
            <div type="answer" xml:id="suss-arhiv-000062.div2">
               <p xml:id="suss-arhiv-000062.p2">Besedo <q rend="italic">tronivojski</q> slovensko besedotvorje uvršča med podredne pridevniške sestavniške zloženke, kjer je določujoči del podstavnega samostalnika glavni števnik. Medponski morfem zloženk je navadno o-jevski (<q rend="italic">tronivojski</q>, <q rend="italic">dvosobni</q>), možne pa so tudi druge samoglasniške medpone, v vašem primeru še i-jevska (<q rend="italic">trinivojski</q>). Odločite se za eno možnost in jo nato dosledno uporabljajte, vsekakor pa boste po SPP besedo pisali brez presledkov in brez vezajev. (Možen je tudi zapis s številko in vezajem: <q rend="italic">3-nivojski</q>).</p>
            </div>
            <div type="reference" xml:id="suss-arhiv-000062.div3">
               <p xml:id="suss-arhiv-000062.p3">Glej tudi: <ref target="#suss-arhiv-000063">Tronivojska arhitektura informacijskih sistemov</ref>
               </p>
            </div>
         </div>
         <div type="article" xml:id="suss-arhiv-000063"
              corresp="http://www2.arnes.si/~lmarus/suss/arhiv/suss-arhiv-000063.html">
            <head>Tronivojska arhitektura informacijskih sistemov</head>
            <list type="keywords">
               <item>trinivojski ali tronivojski</item>
               <item>informacijski sistem ali sistemi</item>
            </list>
            <div type="question" xml:id="suss-arhiv-000063.div1">
               <p xml:id="suss-arhiv-000063.p1">Bi bilo bolje če bi napisal <q>informacijskega sistema</q> v množini (informacijskih sistemov) ali je to čisto vsebinsko vprašanje?</p>
            </div>
            <div type="answer" xml:id="suss-arhiv-000063.div2">
               <p xml:id="suss-arhiv-000063.p2">Po mojem mnenju gre za specifično vprašanje vaše stroke, saj sami najbolje veste, o čem bo naloga govorila — o enem ali več informacijskih sistemih.</p>
            </div>
            <div type="comment" xml:id="suss-arhiv-000063.div3">
               <p xml:id="suss-arhiv-000063.p3">Če nobena od zgornjih predlaganih rešitev ni primerna, bi prosil, če lahko vi predlagate ustrezno. Vnaprej se vam zahvaljujem.</p>
            </div>
            <div type="answer" xml:id="suss-arhiv-000063.div4">
               <p xml:id="suss-arhiv-000063.p4">Menim, da je vaš naslov popolnoma ustrezen. Torej: <q rend="italic">Tronivojska/Trinivojska arhitektura informacijskega sistema/informacijskih sistemov.</q>
               </p>
            </div>
            <div type="reference" xml:id="suss-arhiv-000063.div5">
               <p xml:id="suss-arhiv-000063.p5">Glej tudi: <ref target="#suss-arhiv-000062">Tronivojska ali trinivojska arhitektura</ref>
               </p>
            </div>
         </div>
         <div type="article" xml:id="suss-arhiv-000064"
              corresp="http://www2.arnes.si/~lmarus/suss/arhiv/suss-arhiv-000064.html">
            <head>Kurec ali kurac</head>
            <list type="keywords">
               <item>zapisovanje besed</item>
               <item>sklanjanje</item>
               <item>kurec ali kurac</item>
               <item>kurec</item>
               <item>polglasnik</item>
               <item>neobstojni polglasnik</item>
               <item>prevzemanje</item>
               <item>iz (srbo)hrvaščine</item>
            </list>
            <div type="question" xml:id="suss-arhiv-000064.div1">
               <p xml:id="suss-arhiv-000064.p1">In ali je prav <q>kurac</q> ali <q>kurec</q>?</p>
            </div>
            <div type="answer" xml:id="suss-arhiv-000064.div2">
               <p xml:id="suss-arhiv-000064.p2">Vse tri variante (<q rend="italic">kurec</q>, <q rend="italic">kurca</q>...; <q rend="italic">kurac</q>, <q rend="italic">kurca</q> ..., <q rend="italic">kurc</q>, <q rend="italic">kurca</q> ...) so sinhrono gledano sistemsko možne, saj pozna slovenščina več neobstojnih samoglasnikov, med katerimi sta tako <q rend="italic">e</q> kot <q rend="italic">a</q> (npr. <q rend="italic">veter</q>, <q rend="italic">vetra</q>, <q rend="italic">vetru</q> ...; priimek <q rend="italic">Jakac</q>, <q rend="italic">Jakca</q>, <q rend="italic">Nixon</q>, <q rend="italic">Nixna</q> ...), pozna pa tudi enozložnice, ki se končujejo na -<q rend="italic">rc</q> (npr. priimek <q rend="italic">Merc</q>, <q rend="italic">Merca</q> ..., pogovorna beseda <q rend="italic">šverc</q>, <q rend="italic">šverca</q> ...). Po SSKJ je pravilno zapisati <q rend="italic">kurec</q>, izgovor pa bi v normativni izreki po zapisu sodeč bil /kur(c/. V neimenovalniških sklonih neobstojni polglasnik /~/ izpade (enako črka <q rend="italic">-e-</q>), tako da bi se sklanjalo <q rend="italic">kurca</q> /kurca/, <q rend="italic">kurcu</q> /kurcu/ ... Vendar jaz osebno (najbolj poznam Ljubljanščino) še svoj živ dan nisem naletel na izgovor /kur~c/ — izgovorni varianti, ki ju poznam, sta /kurc/ in /kurac/, pri čemer je slednja glede na izvor (srbo)hrvatizem. Resda je pri prehodu iz knjižnega v (ljubljanski) pogovorni jezik ali v sleng izpad takega polglasnika povsem običajen že v imenovalniku, navljub zapisu z <q rend="italic">-e-</q> (npr. <q rend="italic">vzorec</q>: knjiž. /vzor(c/, pog. /vzorc/; <q rend="italic">kozarec</q>: knjiž. /kozar(c/, pog. /kozarc/; <q rend="italic">Primorec</q>: knjiž. /primor(c/, pog. /primorc/). In v skladu s tem bi bil logičen zapis <q rend="italic">kurec</q> (<q rend="italic">kurca</q> ...), kar bi brali/izgovarjali tako, kot (ljubljansko) pogovorno beremo/izgovarjamo <q rend="italic">vzorec</q> (<q rend="italic">vzorca</q> ...), torej /kurc/ — beseda je pač pogovorno poimenovanje za <q rend="italic">penis</q>. Tako bi tudi pri tej neknjižni besedi sledili zapisovalnemu sistemu, ki ga imamo za glasovnostrukturno podobne besede v knjižnem jeziku.</p>
               <p xml:id="suss-arhiv-000064.p3">Vseeno pa je v manj formalnih besedilih — po zgledu izgovora — opaziti zapis brez <q rend="italic">-e-</q> že pri dosti bolj nevtralnih besedah (npr. Partljičev zapis <q rend="italic">Štajerc v Ljubljani</q> (ne <q rend="italic">Štajerec</q>)). Zapisa brez <q rend="italic">-e-</q> si torej ni težko zamisliti tudi pri zelo neformalni besedi <q rend="italic">kurc</q>. Nasploh se zdi precej nesmiselno vzpostavljati kakršno koli knjižno normo za zapis besede, ki je izključno del zelo neformalnih govornih položajev. Zapis, ki ne ustreza izgovoru, bi se za tako besedo gotovo marsikomu zdel precejšnja neumnost. (Pri besedah, kot sta <q rend="italic">vzorec</q> ali <q rend="italic">kozarec</q>, nas to ne moti, ker smo jih navajeni tudi v bolj formalnih položajih.) Za npr. stripovske nadaljevanke iz revije <q rend="italic">Mladina</q> pa bi si upal trditi, da bosta zapisa <q rend="italic">kurac</q>, predvsem pa <q rend="italic">kurc</q> močno prevladovala pred zapisom <q rend="italic">kurec</q>, če se bo ta sploh kdaj pojavil. Beseda je pač del ene tistih jezikovnih zvrsti, ki se po logiki stvari ne pustijo voditi zunanjim, npr. akademskim, pa čeprav sistemsko utemeljenim jezikovnim normam. In v tej luči je tudi povsem neumestno govoriti o tem, ali je <q>pravilnejši</q> zapis <q rend="italic">kurac</q> ali <q rend="italic">kurec</q>.</p>
               <p xml:id="suss-arhiv-000064.p4">Edino relevantno informacijo bi v tem primeru verjetno predstavljal delež posameznega zapisa besede v korpusih raznih besedil — eno od vrst besedil bi seveda predstavljal tudi relativno jezikovno <q>visoki</q> tip npr. erotične književnosti (kjer se dejansko pojavlja (tudi) zapis <q rend="italic">kurec</q>), večji delež pa bi verjetno prinesli razni stripi, podnaslovljeni (pornografski) filmi, grafiti itd. (korpusi govorjenega jezika glede zapisa seveda niso informativni). Jasno, ti podatki bi ravno tako ponazarjali rezultat določene norme, konvencije, ki usmerja zapis te besede, a v tem primeru ne bi šlo za nujno podvrženje zapisa splošnim jezikovnosistemskim načelom, temveč za nekakšno neodvisno interno normo pogovornega jezika in slenga.</p>
               <p xml:id="suss-arhiv-000064.p5">Pa še to: Debenjakov Slovensko-nemški slovar ima to geslo navedeno kot <q rend="italic">kur(e)c</q>, kar naj bi pokazalo, da je v rabi tudi zapis brez <q rend="italic">-e-</q>.</p>
            </div>
         </div>
         <div type="article" xml:id="suss-arhiv-000065"
              corresp="http://www2.arnes.si/~lmarus/suss/arhiv/suss-arhiv-000065.html">
            <head>Povprečje ali poprečje</head>
            <list type="keywords">
               <item>zapisovanje besed</item>
               <item>besedišče</item>
               <item>dvojnice</item>
               <item>povprečje ali poprečje</item>
            </list>
            <div type="question" xml:id="suss-arhiv-000065.div1">
               <p xml:id="suss-arhiv-000065.p1">Ali je pravilno poprečje ali povprečje ali oboje? Za povprečje vem, da je, ampak poprečje?</p>
            </div>
            <div type="answer" xml:id="suss-arhiv-000065.div2">
               <p xml:id="suss-arhiv-000065.p2">Ja, tudi <q rend="italic">poprečje</q> in <q rend="italic">poprečen</q> sta besedi slovenskega knjižnega jezika, le da manj pogosti od svojih sinonimov z <q rend="italic">v-jem</q>, še vedno pa dovolj pogosti, da v rabo jezika vnašata zmedo. Sama se nagibam k striktni rabi pogostejše variante.</p>
            </div>
         </div>
         <div type="article" xml:id="suss-arhiv-000066"
              corresp="http://www2.arnes.si/~lmarus/suss/arhiv/suss-arhiv-000066.html">
            <head>Tehniški ali tehnični slovar</head>
            <list type="keywords">
               <item>tvorjenje besed</item>
               <item>izpeljanke</item>
               <item>tehniški in tehnični</item>
               <item>besedišče</item>
               <item>zapisovanje besed</item>
               <item>tvorjenje besed</item>
            </list>
            <div type="question" xml:id="suss-arhiv-000066.div1">
               <p xml:id="suss-arhiv-000066.p1">In zakaj moramo zdaj reči tehniški slovar namesto stari dobri (arhaični?! :&gt; ) tehnični slovar??</p>
            </div>
            <div type="answer" xml:id="suss-arhiv-000066.div2">
               <p xml:id="suss-arhiv-000066.p2">Obe besedi sta povsem ustrezni izpeljanki iz besede <q rend="italic">tehnika</q> in se tudi obe uporabljata v zvezi z jezikom, slovarji, šolami, fakultetami ipd. Načeloma je <q rend="italic">tehniški</q> rahlo ustreznejši, saj ima samo en pomen (tj. <q>nanašajoč se na tehnike ali tehniko</q>), medtem ko jih ima <q rend="italic">tehnični</q> poleg tega osnovnega še kar nekaj (npr. ‘nanašajoč se na lastnosti česa glede na delovanje, uporabo: <q rend="italic">tehnični podatki o avtu</q>’). Nekateri govorci vztrajajo na tem razlikovanju: <q rend="italic">tehniški</q> v svojem pomenu, <q rend="italic">tehnični</q> v ostalih. Podobna razlika je naprimer med <q rend="italic">kemijski</q> (<q rend="italic">Kemijski inštitut</q>) in <q rend="italic">kemični</q> (<q rend="italic">kemični svinčnik</q>).</p>
            </div>
         </div>
         <div type="article" xml:id="suss-arhiv-000067"
              corresp="http://www2.arnes.si/~lmarus/suss/arhiv/suss-arhiv-000067.html">
            <head>Kako se piše veznik v kolikor</head>
            <list type="keywords">
               <item>zapisovanje besed</item>
               <item>vezniki</item>
               <item>v kolikor</item>
               <item>pisanje skupaj ali narazen</item>
               <item>vezniki</item>
            </list>
            <div type="question" xml:id="suss-arhiv-000067.div1">
               <p xml:id="suss-arhiv-000067.p1">Nikakor se ne moremo zediniti ali se <q>vkolikor</q> piše takole ali pa narazen, torej <q>v kolikor.</q> Hvaležen bom za odgovor. (Primer — bil je lep fant, vkolikor izvzamemo dejstvo, da se je rodil z ženskim spolnim organom na obrazu.)</p>
            </div>
            <div type="answer" xml:id="suss-arhiv-000067.div2">
               <p xml:id="suss-arhiv-000067.p2">Kar se tiče veznika <q rend="italic">v kolikor</q>, ga sodobna knjižna norma striktno nadomešča s <q rend="italic">če</q>, v pogovornem jeziku pa ga ne uporabljamo. Ob neuporabi dileme o zapisu odpadejo. Vsekakor pa se, če se že pojavi v kakšnem tekstu, po SP 62 in SSKJ ne piše skupaj.</p>
            </div>
         </div>
         <div type="article" xml:id="suss-arhiv-000068"
              corresp="http://www2.arnes.si/~lmarus/suss/arhiv/suss-arhiv-000068.html">
            <head>Trakoder ali trokoder</head>
            <list type="keywords">
               <item>zapisovanje besed</item>
               <item>trakoder ali trokoder</item>
               <item>besedišče</item>
               <item>pomen</item>
               <item>pomen besed</item>
            </list>
            <div type="question" xml:id="suss-arhiv-000068.div1">
               <p xml:id="suss-arhiv-000068.p1">V vrtcu pripravljam tehnično dokumentacijo in bi želela vedeti, kako se pravilno napiše: trakoder ali trokoder ali trokodero ali trakader.</p>
            </div>
            <div type="answer" xml:id="suss-arhiv-000068.div2">
               <p xml:id="suss-arhiv-000068.p2">Žal vam ne moremo postreči z odgovorom, kakršnega želite. Nihče od nas, razen enega sodelavca, ki je na civilnem služenju vojaščine v domu za ostarele, za <q rend="italic">tra-/trokoder(o)</q> sploh še ni slišal, besede pa ne navaja niti noben jezikovni priročnik (SSKJ, SP, BSJ). Omenjeni sodelavec je v domu izvedel krajšo anketo in izkazalo se je, da sta med zaposlenimi za ta negovalni pripomoček v rabi dve različici: <q rend="italic">trokoder</q> in <q rend="italic">trokodero</q>. Seveda to še ne pomeni, da je katerakoli od teh dveh besed tudi najustreznejša ali edina pravilna.</p>
               <p xml:id="suss-arhiv-000068.p3">Mogoče bi bilo najbolje o poimenovanju povprašati proizvajalca/prodajalca tega pripomočka, saj mora biti v Sloveniji že kar nekaj let vsak izdelek opremljen z deklaracijo, na kateri je vedno tudi njegovo ime.</p>
               <p xml:id="suss-arhiv-000068.p4">Sicer pa kar a priori nobena od navedenih oblik ni napačna, in če nobena varianta (zapisa) še ni ustaljena, si lahko vzamete svobodo, da uveljavljate tisto varianto, ki se zdi najsmiselnejša vam.</p>
            </div>
         </div>
         <div type="article" xml:id="suss-arhiv-000069"
              corresp="http://www2.arnes.si/~lmarus/suss/arhiv/suss-arhiv-000069.html">
            <head>Kako se piše beseda nadaljnji</head>
            <list type="keywords">
               <item>zapisovanje besed</item>
               <item>nadaljnji</item>
               <item>tvorjenje besed</item>
               <item>predpona na-</item>
               <item>tvorjenje besed</item>
               <item>končno pregibalo</item>
               <item>tvorjenje besed</item>
               <item>pripona -nj</item>
            </list>
            <div type="question" xml:id="suss-arhiv-000069.div1">
               <p xml:id="suss-arhiv-000069.p1">Zanima me, kako se pravilno napiše beseda: <q>nadalnja</q>(iz stavka: Vsa nadalnja navodila posredujemo pisno.).</p>
            </div>
            <div type="answer" xml:id="suss-arhiv-000069.div2">
               <p xml:id="suss-arhiv-000069.p2">Omenjeno besedo v SSKJ in SP 62 najdemo zapisano takole: <q rend="italic">nadaljnja</q>. Vsebuje namreč koren <q rend="italic">-dalj-</q>(tako kot npr. besedi <q rend="italic">daljava</q> in <q rend="italic">nadaljevati</q>) in nanj pripeti predpono <q rend="italic">na-</q> in pripono <q rend="italic">-nj-</q> s končnim pregibalom <q rend="italic">-i/-a/-e</q> (v vašem primeru <q rend="italic">-a</q>: za 1. sklon ženskega spola ednine).</p>
            </div>
         </div>
         <div type="article" xml:id="suss-arhiv-000070"
              corresp="http://www2.arnes.si/~lmarus/suss/arhiv/suss-arhiv-000070.html">
            <head>Saudova ali Saudska Arabija</head>
            <list type="keywords">
               <item>zapisovanje besed</item>
               <item>dvojnice</item>
               <item>knjižna norma</item>
               <item>jezikovna raznolikost</item>
               <item>imena</item>
               <item>zemljepisna imena</item>
               <item>saudova arabija ali saudska arabija</item>
               <item>standardizacija zapisa</item>
            </list>
            <div type="question" xml:id="suss-arhiv-000070.div1">
               <p xml:id="suss-arhiv-000070.p1">Zanima me, kaj je po vašem mnenju pravilno: Saudova Arabija ali Saudska Arabija? Prosim za utemeljitev.</p>
            </div>
            <div type="answer" xml:id="suss-arhiv-000070.div2">
               <p xml:id="suss-arhiv-000070.p2">Ker sprašujete po pravilnosti, bom najprej povedal, kaj pravi pravopis. V trenutno (še vedno) veljavnem slovarskem delu pravopisa iz leta 1962 najdemo geslo <q rend="italic">Saud</q>— <q>arabski vladar</q>. Iz te besede lahko po pravopisu tvorimo dva različna pridevnika: <q rend="italic">Saudov -a -o</q> (notri naveden primer je <q rend="italic">Saudova Arabija</q>) in <q rend="italic">Saudski -a -o</q> (nobenega primera). Iz tega bi lahko sklepali na pravilnost zveze <q rend="italic">Saudova Arabija</q>, kar je po eni strani tudi bolj smiselno, saj so monarhije običajno v lasti vladarja, v našem primeru <q rend="italic">Sauda</q>. Kraljevina <q rend="italic">S. Arabija</q> (uradno arabsko ime je v angleški transkripciji <q rend="italic">Al-Arabiyah as-Saudiyah</q>) naj bi nastala z združitvijo arabskih plemen na Arabskem polotoku pod vladavino družine El Sauda, ki je ozemlja razglasila za svoja in iz njih naredila državo, ta je bila zato <q rend="italic">Saudova</q> (od Saudove družine).</p>
               <p xml:id="suss-arhiv-000070.p3">Po drugi strani je v aktualnem SPP 90 v razdelku o podomačenih imenih in pisavi tujih lastnih imen (§ 185) kot primer napisano <q>(Saudska) Arabija</q>. Vendar ta pravopis še nima slovarskega dela, kjer bi bile te stvari malo bolje predstavljene.</p>
               <p xml:id="suss-arhiv-000070.p4">Za poimenovanje držav pa pravopis tako ali tako ni najbolj pristojen. V Sloveniji imamo <q rend="italic">
                     <ref target="http://www.sigov.si/kszi/">Komisijo za standardizacijo zemljepisnih imen Vlade Republike Slovenije</ref>
                  </q> — <q rend="italic">KSZI</q>, ki naj bi med drugim določala uradna poimenovanja držav v slovenščini. No, ta komisija pravi, da je ime te države <q rend="italic">Saudova Arabija</q>, uradno kratko ime je tudi <q rend="italic">Saudova Arabija</q>, uradno polno ime države pa je <q rend="italic">Kraljevina Saudova Arabija</q>. In ker je komisija uradna ustanova, je njene napotke, sploh pa standarde, ki jih postavlja, seveda smiselno upoštevati.</p>
               <p xml:id="suss-arhiv-000070.p5">Preverjal sem tudi, katera izmed obeh oblik je bolj v uporabi. V Slovenskem almanahu 2000 (ki ga je konec lanskega leta izdalo Delo) je v seznamu držav navedena <q rend="italic">Saudska Arabija</q>. Tako jo zelo verjetno imenujejo tudi v vsakodnevnem Delu (v teh dneh sicer z manjšo razliko: <q rend="italic">Savdska Arabija</q>). Pogledal sem na svetovni splet, da bi ugotovil, katero ime je bolj razširjeno tam. Rezultat je 142 : 4 za <q rend="italic">Saudsko Arabijo</q>. Ta rezultat seveda ne odraža najbolj natančno dejanskega stanja, saj več kot pol strani predstavljajo arhivske tečajne liste Banke Slovenije. Še vedno pa je med njimi tudi več drugih virov: celo državni uradi in ministrstva (MZZ, MNZ, VURS), Gospodarska zbornica, Gospodarski vestnik, Kompas in še kaj.</p>
               <p xml:id="suss-arhiv-000070.p6">Na eni strani imamo torej veljavni pravopis — podpira ga tudi uradni organ (omenjena komisija Vlade RS), vendar tega očitno niti uslužbenci te iste vlade ne upoštevajo. Na drugi strani imamo prevladujočo rabo. Seveda je smiselno podpirati standarde, a koliko so vredni standardi, ki jih nihče ne upošteva? Po drugi strani je smiselno podpirati najbolj razširjeno različico, saj z vsiljevanjem manj razširjene povečujemo zmedo.</p>
               <p xml:id="suss-arhiv-000070.p7">Naj povem, da se sam zavzemam za različico <q rend="italic">Saudova Arabija</q>. In zakaj?</p>
               <p xml:id="suss-arhiv-000070.p8">1. Tako so določili za to pristojni, zbrani v KSZI. Kar oni odločijo, velja spoštovati, vsaj v uradni rabi, in svojo odločitev bi znali gotovo tudi argumentirati. Kakšen smisel pa ima imeti komisije za standardizacijo, če njihovih standardov ne bi nihče uporabljal.</p>
               <p xml:id="suss-arhiv-000070.p9">2. Ravno tak dogovor oziroma konvencija je tudi pravopis. Dogovore pa načeloma spoštujemo.</p>
               <p xml:id="suss-arhiv-000070.p10">3. Kot je že zapisano zgoraj, je jezikovno gledano smiselneje govoriti o <q rend="italic">Saudovi</q> kot o <q rend="italic">Saudski Arabiji</q>, ker je končnica <q rend="italic">-ova</q> običajno končnica za izražanje lastnine (in celo najobičajnejša končnica za izražanje lastnine), <q rend="italic">Arabija</q> pa je v lasti družine <q rend="italic">Saud</q> (ali je vsaj bila).</p>
               <p xml:id="suss-arhiv-000070.p11">4. Končnica <q rend="italic">-ska</q> navadno izraža izvornost oz. vrstnost, kar bi pomenilo, da poznamo več vrst <q rend="italic">Arabije</q>, npr. <q rend="italic">Saudsko</q>, <q rend="italic">Jemensko</q>, <q rend="italic">Omansko</q>, <q rend="italic">Emiratsko</q> ...</p>
               <p xml:id="suss-arhiv-000070.p12">Lahko vam navedem še nekaj možnih razlogov, zakaj je različica <q rend="italic">Saudska</q> pogostejša: dalo bi se sklepati, da je za veliko razširjenost različice <q rend="italic">Saudska</q> kriva prepoznavnost te države, saj jo bolj kot po njihovi državni ureditvi poznamo po različnih stvareh, ki jih dobivamo iz te države in so vse po vrsti <q rend="italic">saudske</q>. <q rend="italic">Saudsko nafto</q> plačujemo s <q rend="italic">saudskimi riali</q>, uživamo ob gledanju <q rend="italic">saudske nogometne reprezentance</q>, jemo <q rend="italic">saudske dateljne</q>, prav nič pa se ne želimo izgubljati po <q rend="italic">saudski puščavi</q>. Prav gotovo je ta raba vplivala tudi na ime države, ki smo jo spremenili iz <q rend="italic">Saudove</q> v <q rend="italic">Saudsko</q>.</p>
               <p xml:id="suss-arhiv-000070.p13">Povzetek: Pravilneje (po trenutno veljavnem pravopisu in po napotkih KSZI) in tudi bolj logično je govoriti <q rend="italic">Saudova Arabija</q>, vprašanje pa je, če je to zaradi pogostejše rabe <q rend="italic">Saudska Arabija</q> tudi bolj smiselno.</p>
            </div>
         </div>
         <div type="article" xml:id="suss-arhiv-000071"
              corresp="http://www2.arnes.si/~lmarus/suss/arhiv/suss-arhiv-000071.html">
            <head>Binčev ali Binčov memorial.</head>
            <list type="keywords">
               <item>pridevniki</item>
               <item>svojilni pridevniki</item>
               <item>zapisovanje besed</item>
               <item>knjižna norma</item>
               <item>standardizacija zapisa</item>
               <item>Binčev memorial</item>
               <item>tvorjenje besed</item>
               <item>izpeljava</item>
               <item>tvorjenje besed</item>
               <item>končnica -ev</item>
            </list>
            <div type="question" xml:id="suss-arhiv-000071.div1">
               <p xml:id="suss-arhiv-000071.p1">Pripravil sem razpis za športno tekmovanje pod naslovom: <q>Binčev memorial</q>. Prišli smo do dileme, ali je naslov slovnično pravilen, saj je tekmovanje posvečeno starosti športa v našem kraju, ki smo ga po domače klicali <q>Binča</q>. Domačini uporabljajo naziv <q>Binčov</q>, sam menim, da je pravilno <q>Binčev</q>.</p>
            </div>
            <div type="answer" xml:id="suss-arhiv-000071.div2">
               <p xml:id="suss-arhiv-000071.p2">SPP pri svojilnih pridevnikih, katerih podstava se končuje na govorjeni <q rend="italic">c j č ž š dž</q>, določa končnico <q rend="italic">-ev</q> namesto <q rend="italic">-ov</q>. Podstavi <q rend="italic">Binč-</q> torej pripnemo pripono <q rend="italic">-ev</q>. SPP podpira <q rend="italic">Binčev</q>, torej naj bi v standardnem jeziku bilo <q rend="italic">Binčev</q>.</p>
               <p xml:id="suss-arhiv-000071.p3">Z nazivom take javne prireditve želimo običajno vzbuditi pozornost čim širše javnosti (ne le domačinov), zato je verjetno najustrezneje, da nastopi v standardnem jeziku, saj ima ta nevtralno in vseslovensko povezovalno vlogo.</p>
               <p xml:id="suss-arhiv-000071.p4">Je pa tudi res, da je osebno ime (ime, priimek in vzdevek) pravzaprav lastnina vsakega posameznika. Torej lahko samo on pove, kako naj se izgovarja in piše, še posebej, če gre za širšo regionalno značilnost in ne za kako kaprico posameznika (ob takih kapricah je pač manj možnosti, da bo posameznik s svojo varianto prodrl). To lastninsko razpolaganje z imenom bi moralo veljati v vseh variantah, tudi v svojilnih pridevnikih, izpeljanih iz imena.</p>
               <p xml:id="suss-arhiv-000071.p5">Ker v tem primeru lastnik ni več živ (sklepam iz <q>ki smo ga po domače klicali Binča</q>), ste po neki logiki lastniki vi, sokrajani, ki verjetno veste tudi, kako je ali bi izgovarjal ime sam. Če bi z naslovom želeli poudarjati močno regionalno pripadnost ali značilnost tega moža, ste po mojem torej upravičeni do zapisa <q rend="italic">Binčov</q>. Je pa zelo možno, da si boste s tem nakopali kakšne neprijetne odzive, češ da še slovensko ne znate.</p>
               <p xml:id="suss-arhiv-000071.p6">Pretehtati morate torej obe možnosti, se odločiti, kaj se vam zdi pomembnejše (čim širši domet imena in neizstopajoče ime ali vtisniti prireditvi čim večji regionalni pridih in ne popačiti regionalnih potez), in potem znati zagovarjati svojo odločitev. Pri tem vam bo, upam, v pomoč tale odgovor.</p>
            </div>
         </div>
         <div type="article" xml:id="suss-arhiv-000072"
              corresp="http://www2.arnes.si/~lmarus/suss/arhiv/suss-arhiv-000072.html">
            <head>Krajevna imena na -ovo/-evo (Čežovo)</head>
            <list type="keywords">
               <item>sklanjanje</item>
               <item>Beltinci</item>
               <item>imena</item>
               <item>imena domačij</item>
               <item>tvorjenje besed</item>
               <item>pripona -ov</item>
               <item>zapisovanje besed</item>
               <item>Binčev memorial</item>
               <item>Čežou ali Čežovo</item>
               <item>imena</item>
               <item>krajevno ime na -ovo ali -evo</item>
               <item>nezložni -u na koncu</item>
               <item>knjižna norma</item>
               <item>standardizacija zapisa</item>
               <item>izgovorjava besed</item>
            </list>
            <div type="question" xml:id="suss-arhiv-000072.div1">
               <p xml:id="suss-arhiv-000072.p1">Ob podobnem primeru (Binčev memorial) sem uporabil naslov lokacije odvijanja športne prireditve tj. <q>Dobimo se na kmetiji Čežovo</q>. Domače ime za omenjeno kmetijo je namreč <q>Čežou, Čežounik ipd.</q> Domačini so me opozorili, da bi moralo pisati <q>Dobimo se na kmetiji Čežou</q>. Ali je to res?</p>
            </div>
            <div type="answer" xml:id="suss-arhiv-000072.div2">
               <p xml:id="suss-arhiv-000072.p2">Marsikatero krajevno ime na <q rend="italic">-ovo</q> ali <q rend="italic">-evo</q> domačini izgovarjajo z nezložnim <q rend="italic">u</q> na koncu, torej /-ou/ za pisni <q rend="italic">-ovo</q> in <q rend="italic">polglasnik</q> + <q rend="italic">nezložni u</q> za pisni <q rend="italic">-evo</q>. Pri zapisovanju in poenotenju zapisovanja slovenščine so se ta imena zapisala z <q rend="italic">-ovo</q>, <q rend="italic">-evo</q>. Tako imamo recimo <q rend="italic">Bukovo</q>, <q rend="italic">Polževo</q>, <q rend="italic">Tomačevo</q>. Standardna slovenska izgovarjava je danes /-ovo/, /-evo/, četudi morda marsikje samo pod vplivom pisave ali (prevladujočih) neimenovalniških oblik.</p>
               <p xml:id="suss-arhiv-000072.p3">In tu se odgovor navezuje na zgornjega. <q>Lastnik</q> imena je isti kot lastnik kmetije, torej naj on pove, kako se kmetija imenuje. Pa tudi, če bo kdo v vaši okolici spraševal <q>Kje je Čežovo?</q>, ga domačini morda ne bodo razumeli. Če bo spraševal ‘Kje je Čežou?', pa bodo gotovo vsi vedeli, o čem govori. Spet pa je standardni zapis nevtralen in predvsem občeslovenski, sicer lahko čisto vse zapisujemo po načelu vsaka vas po svoje, ali še bolj radikalno, vsak posameznik po svoje. In ravno iz takih neenotnosti izvira želja po standardizaciji in poenotenju. Poenotenje je torej mehanizem za lažje sporazumevanje, enostavnejše življenje. Marsikdaj pa taki procesi zbujajo občutke ogroženosti in izginevanja regionalnih značilnosti ter identitete in lahko konec koncev do tega dejansko pripeljejo. Tudi zato bodo v jeziku vedno prisotna taka nihanja in oklevanja med raznimi rabami, lovljenje prave mere med poenotenjem in ohranjanjem regionalnih ali kakih drugih posebnosti.</p>
               <p xml:id="suss-arhiv-000072.p4">Pri poenotenju lahko mimogrede zaidemo v absurdne ekstreme. Danes nihče verjetno ne bi zagovarjal poenotenja vseh <q rend="italic">Šempetrov</q> in <q rend="italic">Špetrov</q> v <q rend="italic">Šentpetre</q> (ali celo <q rend="italic">Svete Petre</q>), kaj takega bi se nam zdelo nadvse neumno. Poskus poenotenja imen krajev, ki jih pod določenim imenom že vsi poznamo, gotovo ni smiseln. Ni pa verjetno smiselno niti nasilno ukalupljati imen krajev, ki so zaenkrat le lokalno znana in morda niti še niso bila zapisana (v Atlasu Slovenije, Krajevnem leksikonu Slovenije). Ta imena poznajo le domačini, zato naj oni povedo, kako naj se ime zapiše. (Drugače pa je recimo z <q rend="italic">Ljubljano</q>, katere <q>lastniki</q> smo morda kar vsi Slovenci, ne samo Ljubljančani, tako da si Ljubljančani ne moremo lastiti pravice forsiranja zapisa <q rend="italic">Lublana</q>, čeprav ime tako izgovarjamo. In sploh, kot rečeno, ustaljenih imen ni smiselno spreminjati.)</p>
               <p xml:id="suss-arhiv-000072.p5">Težava pri imenih na <q rend="italic">-ovo</q> z izgovorom /-ou/ je sklanjanje. Če zapišemo ime <q rend="italic">Čežou</q>, kako ga bomo sklanjali? <q rend="italic">Čežou</q>; <q rend="italic">Čežouga/Čežoua/Čežova</q>; <q rend="italic">Čežoumu/Čežou</q>; <q rend="italic">Čežou</q>; <q rend="italic">pri Čežoum/pri Čežou/pri Čežouu</q>; <q rend="italic">s Čežoum/s Čežovim</q> ...? Če ohranjamo dialektalno ime, ga ohranjajmo v vseh oblikah. To pa bo očitno sprožilo velike težave, sploh za tiste, ki se bodo z imenom srečali le poredkoma. Obliko /Čežoua/ bi verjetno velika večina Slovencev poenostavila v /Čežova/, tako kot sklanjamo recimo <q rend="italic">Dachau</q> — 2. sklon je /Dahava/. Podobna težava je pri prevzeti besedi <q rend="italic">šou</q>, <q rend="italic">šova</q> — bomo zapisali <q rend="italic">v</q> (<q rend="italic">šov</q>) tudi v prvem sklonu? In kaj s predložnima sklonoma? Bomo pisali <q rend="italic">pr Čežoum</q>, (če pač tako izgovarjate, ugibam)? Verjetno ne izgovarjate <q rend="italic">pri</q>. Morda je potem vseeno bolje, da za zapis končnega nezložnega <q rend="italic">u-ja</q> uporabimo črko <q rend="italic">v</q> in pišemo <q rend="italic">Čežov</q>, saj bo potem vsaj pri sklanjanju manj težav. <q rend="italic">Čežov</q>, <q rend="italic">Čežov</q>(<q rend="italic">e</q>)<q rend="italic">ga</q>, <q rend="italic">Čežov</q>(<q rend="italic">e</q>)<q rend="italic">mu</q>, <q rend="italic">Čežov</q>, <q rend="italic">pri Čežovem</q>, <q rend="italic">s Čežovim</q>. In seveda, če bi vsaka vas povedala, kako naj se sklanja njeno ime, bi bilo sklanjatvenih vzorcev prav hitro preveč, da bi jih zmogli obvladovati, sploh če bi se s takimi imeni srečevali redko. Zato se standardizacija zapisa (ki vpliva tudi na izgovor) hitro razširi z neimenovalniških oblik (to so oblike vseh sklonov razen prvega) na imenovalnik (prvi sklon). Tako smo spet <q rend="italic">pri Čežovem</q>.</p>
               <p xml:id="suss-arhiv-000072.p6">Primer kompromisa med ohranjanjem regionalnih značilnosti in poenotenjem so na primer <q rend="italic">Beltinci</q>. Domačini pri tem in podobnih imenih iz svojih krajev forsirajo drugi sklon <q rend="italic">Beltinec</q>(namesto večinskoslovenskega <q rend="italic">Beltincev</q>). Ne forsirajo pa ponazoritve izgovarjave z zapisom <q rend="italic">Böltinec</q>.</p>
               <p xml:id="suss-arhiv-000072.p7">Enoznačnega odgovora vam torej žal ne morem dati. Morda je smiselno, da upoštevate zapis, ki ga želi lastnik kmetije, mu pa ob tem skušate predstaviti prednosti in pomanjkljivosti obeh variant.</p>
            </div>
         </div>
         <div type="article" xml:id="suss-arhiv-000073"
              corresp="http://www2.arnes.si/~lmarus/suss/arhiv/suss-arhiv-000073.html">
            <head>Razlaga uporabe krativca in ostrivca</head>
            <list type="keywords">
               <item>naglas</item>
               <item>krativec</item>
               <item>naglas</item>
               <item>ostrivec</item>
               <item>naglas</item>
               <item>glasoslovje</item>
               <item>naglas</item>
               <item>naglasna znamenja</item>
            </list>
            <div type="question" xml:id="suss-arhiv-000073.div1">
               <p xml:id="suss-arhiv-000073.p1">Prosim, če mi lahko razložite uporabo krativca in ostrivca.</p>
            </div>
            <div type="answer" xml:id="suss-arhiv-000073.div2">
               <p xml:id="suss-arhiv-000073.p2">Žal nam niste natančneje razložili, kaj mislite z <q>uporabo ostrivca in krativca</q>. Če imate v mislih splošno naglasno podobo slovenskega jezika, je tematika zelo obširna; obdelana je npr. v SS v poglavju o glasoslovju. Normo za naglaševanje pa še vedno predstavlja slovarski del SP 62 (pravopisna pravila, SPP 90, ki so v veljavi zdaj, še niso doživela slovarske dopolnitve), v katerem so vse besede/iztočnice zapisane z ustreznimi naglasnimi znamenji.</p>
               <p xml:id="suss-arhiv-000073.p3">V pisnih besedilih (če imate v mislih tako uporabo naglasnih znamenj) ostrivec, krativec in strešico zapisujemo le v primeru, ko imajo besede z isto pisno in različno naglasno podobo tudi različen pomen, ki ni jasno razberljiv iz sobesedila. Primer take besede je <q rend="italic">tema</q>, ki z ostrivcem na <q rend="italic">é</q> pomeni motiv, snov ipd., s krativcem na <q rend="italic">e</q> ali na <q rend="italic">a</q> pa odsotnost svetlobe. Naglasna znamenja lahko pisec uporabi tudi v primeru, ko ima ena in ista beseda lahko dve različni naglasni podobi (ob istem pomenu), pa se sam odloči le za eno in edino, ki naj jo tudi bralec jasno prepozna — primer za to je spet beseda tema, ki ima lahko naglas bodisi na <q rend="italic">e</q> bodisi na <q rend="italic">a</q>.</p>
            </div>
         </div>
         <div type="article" xml:id="suss-arhiv-000074"
              corresp="http://www2.arnes.si/~lmarus/suss/arhiv/suss-arhiv-000074.html">
            <head>Kako se naglasi ime Aleš in priimek Ferme</head>
            <list type="keywords">
               <item>naglas</item>
               <item>Aleš</item>
               <item>Ferme</item>
               <item>imena</item>
               <item>osebna imena</item>
               <item>izgovorjava besed</item>
            </list>
            <div type="question" xml:id="suss-arhiv-000074.div1">
               <p xml:id="suss-arhiv-000074.p1">Doma sem z Gorenjske, punco imam pa v Velenju (Titovem). Ker prihajava z različnih narečnih področij, se ob določenih primerih vedno smejiva en drugemu; npr.: ALEŠ: ali je pravilen naglas na A (po štajersko) ali na E (po gorenjsko); kaj je pravilna slovenska izgovorjava? Zanima me, kako se pravilno slovensko izgovori priimek FERME (kje stoji naglas)?</p>
            </div>
            <div type="answer" xml:id="suss-arhiv-000074.div2">
               <p xml:id="suss-arhiv-000074.p2">Osebna imena načeloma ne poznajo ničesar, čemur bi lahko rekli pravilni splošni slovenski naglas, torej nimajo knjižnonormativnega izgovora. Za posamezno ime je pravilni naglas tisti, ki ga uporablja lastnik (nosilec) imena. Isto ime ima zato lahko tudi več pravilnih naglasnih različic. Da bomo torej pravilni — to v našem primeru pomeni korektni — moramo osebo, ki sama sebe imenuje <q rend="italic">
                     <hi rend="bold">A</hi>leš</q>, klicati <q rend="italic">
                     <hi rend="bold">A</hi>leš</q>, osebo, ki sama sebe imenuje <q rend="italic">Al<hi rend="bold">e</hi>š</q>, pa <q rend="italic">Al<hi rend="bold">e</hi>š</q>. Podobno je s priimkom <q rend="italic">Ferme</q>. Če imetnik priimka sebe imenuje <q rend="italic">F<hi rend="bold">e</hi>rme</q>, je več kot normalno (torej tudi pravilno), da ga tako kličemo tudi mi. Marsikdaj sicer obstajajo bolj in manj razširjena naglaševanja imen, vendar to, kot rečeno, ne more imeti nič opraviti s knjižnim jezikom in pravilnostjo. Kar se tiče <q rend="italic">Aleša</q>, si ne bi drznil podati sodbe o občeslovensko najobičajnejšem naglaševanju. Bi si pa upal trditi, da je <q rend="italic">Ferm<hi rend="bold">e</hi>
                  </q> običajnejše od <q rend="italic">F<hi rend="bold">e</hi>rme</q>.</p>
            </div>
         </div>
         <div type="article" xml:id="suss-arhiv-000075"
              corresp="http://www2.arnes.si/~lmarus/suss/arhiv/suss-arhiv-000075.html">
            <head>Kako se izgovorita krajevni imeni Sofija in Osaka</head>
            <list type="keywords">
               <item>naglas</item>
               <item>Sofija (glavno mesto Bolgarije)</item>
               <item>Osaka</item>
               <item>imena</item>
               <item>krajevna imena</item>
               <item>imena</item>
               <item>tuja imena</item>
               <item>izgovorjava besed</item>
            </list>
            <div type="question" xml:id="suss-arhiv-000075.div1">
               <p xml:id="suss-arhiv-000075.p1">Kako se (pravilno) izgovarja Sofija (glavno mesto Bolgarije) ter Osaka (japonsko mesto)? Že vnaprej hvala za odgovor.</p>
            </div>
            <div type="answer" xml:id="suss-arhiv-000075.div2">
               <p xml:id="suss-arhiv-000075.p2">V zadnji slovarski izdaji pravopisa, SP 62, je pri geslu <q rend="italic">Sofija</q> naglas postavljen na prvi zlog (<q rend="italic">Sófija</q>), gesla <q rend="italic">Osaka</q> pa tu ni. DZS-jev Veliki splošni leksikon (1998) pa ob sklicevanju na načela SPP 94 za <q rend="italic">Sofijo</q> ravno tako predvideva naglas na <q rend="italic">-o-</q> (<q rend="italic">Sófija</q>), za <q rend="italic">Osako</q> pa na prvem <q rend="italic">-a-</q> (<q rend="italic">Osáka</q>), torej na drugem zlogu.</p>
            </div>
         </div>
         <div type="article" xml:id="suss-arhiv-000076"
              corresp="http://www2.arnes.si/~lmarus/suss/arhiv/suss-arhiv-000076.html">
            <head>Kako se izgovarja beseda film</head>
            <list type="keywords">
               <item>prevzemanje</item>
               <item>prevzete besede</item>
               <item>film</item>
               <item>polglasnik</item>
               <item>hiperkorekcija</item>
               <item>izgovorjava besed</item>
               <item>narečja</item>
            </list>
            <div type="question" xml:id="suss-arhiv-000076.div1">
               <p xml:id="suss-arhiv-000076.p1">A je to po novem pravopisu, ko slišim po TV, da novinarji govorijo <q>filem</q>, ali je pa to morda le samo dialekt?</p>
            </div>
            <div type="answer" xml:id="suss-arhiv-000076.div2">
               <p xml:id="suss-arhiv-000076.p2">Tako SPP 90 kot SS navajata dve možni izgovorjavi besede — bodisi s polglasnikom (~) med <q rend="italic">l</q> in <q rend="italic">m</q> bodisi brez polglasnika. SS celo pravi, da je izgovor polglasnika značilen le za mlajše ljudi določenega jezikovnega področja — npr. Ljubljane — sicer pa navaja izgovor brez polglasnika. Na tak način se <q rend="italic">film</q> izgovarja npr. v angleščini; pri nas se izgovoru brez polglasnika verjetno približamo v izgovorjavi besede <q rend="italic">holm</q>, ki je glasovno nadvse podobna <q rend="italic">filmu</q>. Nobeden od navedenih priročnikov torej ne predvideva izgovorjave /<q rend="italic">filem</q>/.</p>
               <p xml:id="suss-arhiv-000076.p3">Izvorno je beseda <q rend="italic">film</q> tujka, in ker gre za mlajšo izposojenko, slovenščina (še) ni prilagodila njenega zapisa slovenskemu pravopisu. V slovenščini se namreč polglasnik načeloma zapisuje s črko <q rend="italic">e</q>, razen v redkih predvidljivih primerih, ko se da razbrati polglasniški izgovor iz zapisa z zvočniki (npr. <q rend="italic">čmrlj</q>, <q rend="italic">trn</q>, <q rend="italic">grm</q> ipd.), ter v mlajših prevzetih besedah, kot je <q rend="italic">film</q> (ter <q rend="italic">favn</q>, <q rend="italic">žanr</q> ipd.). Slednjega bi poslovenjeno, po analogiji s podobnimi neprevzetimi besedami, verjetno pisali kot <q rend="italic">filem</q> (prim. <q rend="italic">veter</q>, <q rend="italic">Videm</q>, <q rend="italic">kosem</q> in ne <q rend="italic">*vetr</q>, <q rend="italic">*Vidm</q>, <q rend="italic">*kosm</q> ipd. — tudi pri teh besedah pa v neimenovalniških oblikah polglasnik v izgovoru izpade, zato ga tudi ne zapisujemo: <q rend="italic">vetra</q>, <q rend="italic">Vidma</q>, <q rend="italic">kosma</q>).</p>
               <p xml:id="suss-arhiv-000076.p4">Tako je možno, da je izgovor <q rend="italic">filem</q> posledica pretiravanja v artikulaciji (nezapisanega) polglasnika in se ga zato izgovarja kot <q rend="italic">e</q>. Do tega verjetno privede občutek, da je /~/ pogovorna prvina, ki jo je treba v standardnem izgovoru popraviti. Podoben problem se pojavlja pri nekaterih besedah ženskega spola, ki imajo na koncu podstave sklop zvočnik + zvočnik, ki se v rodilniku dvojine in množine sicer izgovarja z vrinjenim polglasnikom, vendar se ta ne zapisuje. Gre za tip <q rend="italic">tovarna</q>, <q rend="italic">tovarn</q> — tudi pri tej besedi vedno pogosteje slišimo izgovor <q rend="italic">tovaren</q> namesto izgovora /tovar~n/ ali /tovarn/.</p>
               <p xml:id="suss-arhiv-000076.p5">Res pa je tudi, da je po naših informacijah izgovor /<q rend="italic">filem</q>/ zelo pogost v koprščini, kjer se polglasnik pogosto nadomešča z /e/ (/pes/, /Koper/, ...). Torej je možno, da so novinarji, ki ste jih slišali, izgovor /<q rend="italic">filem</q>/ pobrali iz svojega narečja, če je bilo to primorsko.</p>
            </div>
         </div>
         <div type="article" xml:id="suss-arhiv-000077"
              corresp="http://www2.arnes.si/~lmarus/suss/arhiv/suss-arhiv-000077.html">
            <head>Kako se izgovarjajo besede vlada, vreme, vlaga</head>
            <list type="keywords">
               <item>zapisovanje besed</item>
               <item>vlada</item>
               <item>vreme</item>
               <item>vlaga</item>
               <item>črka v</item>
               <item>izgovorjava besed</item>
            </list>
            <div type="question" xml:id="suss-arhiv-000077.div1">
               <p xml:id="suss-arhiv-000077.p1">Med poslušanjem poročil in podobnih neumnosti v slovenskih medijih mi para živce izgovorjava naslednjih besed: vlada (ulada), vreme (ureme), vlaga (ulaga). Prosim, če mi razložite pravilno izgovorjavo. Kaj si bi mislila Primož in Dare Ulaga, ko bi izvedela, da se v bistvu pišeta Vlaga?</p>
            </div>
            <div type="answer" xml:id="suss-arhiv-000077.div2">
               <p xml:id="suss-arhiv-000077.p2">SPP pravi naslednje: Črka <q rend="italic">v</q> se izgovarja kot:</p>
               <p xml:id="suss-arhiv-000077.p3">1. <q rend="italic">v</q> pred samoglasnikom iste besede, npr. vidva,</p>
               <p xml:id="suss-arhiv-000077.p4">2. obsoglasniški dvoustnični <q rend="italic">w</q>(zveneči ali nezveneči), npr. vzeti, vse, vre,</p>
               <p xml:id="suss-arhiv-000077.p5">3. glas <q rend="italic">u</q> kot prosta varianta za <q rend="italic">w</q>, npr. vse, vzeti, bo vrela,</p>
               <p xml:id="suss-arhiv-000077.p6">4. dvoglasniški <q rend="italic">u</q> za samoglasnikom in hkrati na koncu besede ali pred soglasnikom, npr. siv, bo vrela.</p>
               <p xml:id="suss-arhiv-000077.p7">Če torej po teh pravilih izgovarjamo besede <q>vlaga, vlada, vreme</q>, bomo črko <q rend="italic">v</q> glede na glasovno okolje izgovorili bodisi kot <q rend="italic">w</q>, <q rend="italic">u</q> ali dvoglasniški <q rend="italic">u</q>. Veliko (morda celo večina) govorcev slovenskega jezika pa črko <q rend="italic">v</q> v omenjenih besedah izgovarja kot <q rend="italic">v</q> (enako kot pred samoglasniki). Tega dejstva SPP žal ne upošteva, saj ločuje le med izgovorjavo <q rend="italic">v</q> pred samoglasniki ter soglasniki, ne dela pa razlike znotraj skupine soglasnikov samih. Vendar sta <q rend="italic">r</q> in <q rend="italic">l</q> zveneča soglasnika in zvočnika, ki sta samoglasnikom najbljižje (lahko sta tudi zlogotvorna itd.), torej bi lahko veljalo, da se zato črka <q rend="italic">v</q> pred njima izgovarja kot <q rend="italic">v</q>. In zakaj naši napovedovalci uporabljajo prosto varianto <q rend="italic">u</q>? Treba je pač vedeti, da so napovedovalci na TVS izšolani v skladu s pravili SPP, četudi so si včasih navzkriž z dejanskim stanjem v jeziku. Torej, na voljo imajo glasove dvoglasniški <q rend="italic">u</q>, obsoglasniški <q rend="italic">w</q> ter prosto varianto <q rend="italic">u</q>. In ker naj bi napovedovalci govorili čim bolj razločno, glasova dvoglasniški <q rend="italic">u</q> in obsoglasniški <q rend="italic">w</q> pa se pri vezanem govoru prej izgubita kot <q rend="italic">u</q>, pač uporabljajo slednjega. To ni edina razlaga za ta fenomen, se pa zdi najbolj verjetna.</p>
            </div>
         </div>
         <div type="article" xml:id="suss-arhiv-000078"
              corresp="http://www2.arnes.si/~lmarus/suss/arhiv/suss-arhiv-000078.html">
            <head>Kako se izgovarjajo tuja zemljepisna imena</head>
            <list type="keywords">
               <item>imena</item>
               <item>zemljepisna imena</item>
               <item>imena</item>
               <item>krajevna imena</item>
               <item>imena</item>
               <item>tuja imena</item>
               <item>münchen</item>
               <item>izgovorjava besed</item>
            </list>
            <div type="question" xml:id="suss-arhiv-000078.div1">
               <p xml:id="suss-arhiv-000078.p1">Zanima me izgovorjava tujih zemljepisnih imen, npr. München. Je potrebno izgovoriti ime kraja, kakor bi ga izgovorili domačini, ali se lahko reče preprosto <q>minhn</q>?</p>
            </div>
            <div type="answer" xml:id="suss-arhiv-000078.div2">
               <p xml:id="suss-arhiv-000078.p2">SPP o vašem vprašanju ne daje natančnih napotkov. Toda glede na to, da naj bi črke oziroma glasove, ki jih slovenski sistem ne pozna, izgovarjali z najbližjimi knjižnimi glasovi, bi na vaše vprašanje odgovorili tako, da se tuja zemljepisna imena načeloma prilagajajo slovenščini oziroma da glasove, ki nastopajo v takšnih imenih in ki jih v slovenščini ni, prilagodimo najbližjemu slovenskemu glasu. Implicitno lahko to razberemo tudi iz SPP, ki ob obravnavanju neke druge problematike zraven imena Washington poda tudi izgovorjavo /vašinkton/.</p>
               <p xml:id="suss-arhiv-000078.p3">Morebitna izjema temu vodilu bi bila lahko tuja zemljepisna imena, ki so v slovenskem kulturnem prostoru vsesplošno znana in prihajajo iz jezikov, ki so pri nas med bolj znanimi (kot so verjetno angleščina, nemščina, italijanščina, (srbo)hrvaščina ...).</p>
               <p xml:id="suss-arhiv-000078.p4">Prilagajanje izgovorjave je smiselno predvsem zato, ker je nemogoče poznati glasovne posebnosti vseh jezikov. Marsikomu med nami so že glasovi, kot sta nemški <q rend="italic">ü</q> in hrvaški mehki <q rend="italic">ć</q>, težko izgovorljivi, kar govorcu v komunikaciji pogosto daje občutek nelagodnosti in prisiljenosti, spakovanja. Po drugi strani pa načeloma ne more biti nič narobe, če neko ime izgovarjamo tako kot domačini (saj so ti tako rekoč njegovi <q rend="italic">lastniki</q>) — jasno, dokler nas naslovnik razume.</p>
               <p xml:id="suss-arhiv-000078.p5">Seveda je prilagajanje odvisno tudi od namena in zvrsti besedila. V potopisnem predavanju je gotovo dobrodošlo, če lahko govorec verodostojno predstavi zemljepisna imena v njihovi izvorni obliki, medtem ko bi to v neki drugi situaciji lahko povzročilo nepopisno zmedo (če npr. letite z Brnika v kakšno arabsko govorečo deželo).</p>
               <p xml:id="suss-arhiv-000078.p6">Torej, prav tako kot prilagajamo pisavo (nelatinične pisave le izjemoma zapisujemo zgolj v njihovi izvorni obliki), običajno prilagodimo tudi izgovorjavo.</p>
            </div>
         </div>
         <div type="article" xml:id="suss-arhiv-000079"
              corresp="http://www2.arnes.si/~lmarus/suss/arhiv/suss-arhiv-000079.html">
            <head>Helsinki in druga finska krajevna imena</head>
            <list type="keywords">
               <item>imena</item>
               <item>uradna imena</item>
               <item>imena</item>
               <item>tuja imena</item>
               <item>sklanjanje</item>
               <item>Beltinci</item>
               <item>imena</item>
               <item>krajevna imena</item>
               <item>Helsinki</item>
               <item>imena</item>
               <item>finska krajevna imena</item>
               <item>samostalniki</item>
               <item>množinski samostalnik</item>
               <item>produktivni vzorci</item>
            </list>
            <div type="question" xml:id="suss-arhiv-000079.div1">
               <p xml:id="suss-arhiv-000079.p1">Že dolgo me moti nedoslednost pri sklanjanju finskih krajevnih imen: zakaj sklanjamo Helsinki kot množinski samostalnik (čeprav v finščini to ni), Uusikaupunki, Rovaniemi in podobne pa kot edninske? Ker sem nedavno tega opazil zapisano <q>Iz Helsinkija</q>, me zdaj zanima, kako je prav in kje to piše.</p>
            </div>
            <div type="answer" xml:id="suss-arhiv-000079.div2">
               <p xml:id="suss-arhiv-000079.p2">Vprašanje, zakaj <q rend="italic">Helsinki</q> uporabljamo kot množinski samostalnik, je dokaj razložljivo. Samostalnike, ki se končajo na <q rend="italic">-i</q>, najlažje razumemo kot množino moškega spola, saj so med samostalniki na <q rend="italic">-i</q> ti najpogostejši. Tako ni nič čudnega, da smo ime finske prestolnice, ko je prvič prišlo k nam, začeli sklanjati po množinskem sklanjatvenem vzorcu za moški spol. Sicer obstajajo tudi nekateri samostalniki moškega spola, ki se končujejo na <q rend="italic">-i</q> in se sklanjajo po v vseh treh številih, vendar so ti precej redki. Taki so <q rend="italic">alibi</q> (<q rend="italic">alibija</q>), <q rend="italic">ati</q> (<q rend="italic">atija</q>), <q rend="italic">kjanti</q> (<q rend="italic">kjantija</q>) ... Poleg vsega pa poznamo tudi številna krajevna imena, ki se končajo na <q rend="italic">-i</q> in se v standardni slovenščini obnašajo kot množinski samostalniki. Takšna imena imajo številni prekmurski kraji (<q rend="italic">Beltinci</q>, <q rend="italic">Odranci</q> ...) pol Istre (<q rend="italic">Abitanti</q>, <q rend="italic">Jušiči</q>, <q rend="italic">Marušiči</q> ...), najdejo pa se tudi drugje.</p>
               <p xml:id="suss-arhiv-000079.p3">V SSKJ seveda ni gesla <q rend="italic">Helsinki</q>, niti ni nikjer v pravopisu ali slovnici zaslediti kakih natančnih napotkov, kako naj se sklanja finska imena krajev (govorim o finskih imenih krajev raje kot o krajih na Finskem, ker ima vsako večje finsko mesto uradno ime tudi v švedščini — na Finskem namreč živi dokaj močna švedska manjšina). Vendar se da iz gesla <q rend="italic">helsinški</q> razbrati, da se po mnenju snovalcev SSKJ <q rend="italic">Helsinki</q> sklanjajo kot množinski samostalnik:</p>
               <p xml:id="suss-arhiv-000079.p4">helsinški -a -o prid., zgod., v zvezah: helsinška konferenca o evropski varnosti in sodelovanju leta 1975 v Helsinkih; ...</p>
               <p xml:id="suss-arhiv-000079.p5">Morda še kak podatek v zagovor ustreznosti množinskega obravnavanja. <q rend="italic">Helsinke</q> je ustanovil švedski kralj Gustav Wasa tako, da je zapovedal meščanom štirih drugih mest, naj se naselijo tja, kjer danes stoji mesto <q rend="italic">Helsinki</q>. Na <q rend="italic">Helsinke</q> torej lahko gledamo kot na združbo štirih mest, in v luči tega je obravnavanje <q rend="italic">Helsinkov</q> v množini povsem razumljivo. Ugovarjamo seveda z vprašanjem, zakaj Finci sami nimajo <q rend="italic">Helsinkov</q> za množinski samostalnik, ko pa je to zgodovinsko ustrezno. Verjetno imajo Finci vseeno bolj prav :).</p>
               <p xml:id="suss-arhiv-000079.p6">Zmedo, ki se je očitno začela pojavljati v slovenščini, ali so finska imena mest množinska ali edninska, se tudi da razložiti, a je verjetnost pravilnosti razlage malo manjša. Gotovo je ime mesta <q rend="italic">Helsinki</q> prvo prišlo do nas in gotovo je to še vedno najbolj znano finsko mesto v Sloveniji (z izjemo <q rend="italic">Lahtija</q>). To je bilo že dolgo nazaj, ko v Sloveniji še nismo imeli dosti glasnih poznavalcev finščine in Fincev. Ker se je tako zdelo najbolj normalno, smo <q rend="italic">Helsinke</q> jemali za množinski samostalnik, saj nihče ni natančno vedel, da v originalu ni. Vzporedno z znanjem finščine se je povečalo tudi število finskih mest, s katerimi prihajamo v stik. In ker so imena teh mest najverjetneje s seboj prinesli tisti, ki so finščino tudi drugače malo bolje obvladali in so vedeli, da so ta imena edninska, so hoteli edninskost uvesti tudi v slovenščino. To jim je tudi uspelo in zato obravnavamo <q rend="italic">Lahti</q>, <q rend="italic">Pori</q>, <q rend="italic">Rovaniemi</q> itd. kot edninske samostalnike. Gotovo so h kasnejšemu edninskemu obravnavanju finskih imen na <q rend="italic">-i</q> nekaj prispevali tudi finski skakalci, dirkači in filmarji. Precej neumno (oz. nemogoče), pa tudi nam popolnoma neznano, je sklanjati <q rend="italic">Matti</q>, <q rend="italic">Ari</q> ali <q rend="italic">Aki</q> v množini. In ko je bil tu led prebit, je bilo vzorec verjetno lažje prenesti še na imena mest.</p>
               <p xml:id="suss-arhiv-000079.p7">Kaj je pravilno? Na to vprašanje je težko odgovoriti. Sledeč SSKJ je očitno pravilno sklanjati Helsinki v množini; ali pa je to le najpogostejša varianta in jo je smiselno spoštovati in gojiti ravno zaradi tega. Za ostala imena mest je verjetno bolj prav, če jih sklanjamo v ednini, kar počnejo tudi Finci, kot pravite vi. Da pa za ime mesta v slovenščini ni prav nič narobe, če je množinski samostalnik, potrjujejo poleg prej omenjenih krajev s končnico <q rend="italic">-i</q> še <q rend="italic">Jesenice</q>, <q rend="italic">Jelšane</q>, <q rend="italic">Baske</q>, <q rend="italic">Lokve</q>, <q rend="italic">Rateče</q>, <q rend="italic">Lesce</q>, <q rend="italic">Dobravlje</q>, <q rend="italic">Batuje</q>, <q rend="italic">Barkovlje</q>, <q rend="italic">Opčine</q>, <q rend="italic">Vipolže</q>, <q rend="italic">Trbovlje</q>, <q rend="italic">Trojane</q>, <q rend="italic">Domžale</q> (ti kraji se obnašajo kot množinski samostalniki ženskega spola), pa tudi <q rend="italic">Benetke</q> in <q rend="italic">Firence</q> (<q rend="italic">Benetke</q> imajo več otokov, a kaj imajo <q rend="italic">Firence</q>? :)).</p>
               <p xml:id="suss-arhiv-000079.p8">Primer nekrajevnega samostalnika, ki se je pri nas uveljavil ravno tako proti pričakovanjem izobraženega jezikoslovca in poznavalca kakšne druge kulture in jezika, je npr. obči samostalnik tipa <q rend="italic">karaoke</q>. Oblikovalci te oddaje so tudi nevede vpeljali rabo te besede kot ženskega samostalnika v množini, čeprav japonščina, od koder izraz izvira, sama samostalnikov sploh ne razvršča po množinskih ali edninskih oblikah, saj tega slovničnega pojma ne pozna. Zakaj ne bi npr. sklanjali tega samostalnika po moški sklanjatvi edninsko, tako kot sklanjamo iz istega vira prevzet samostalnik <q rend="italic">karate</q>, <q rend="italic">-eja</q>: <q rend="italic">karaoke</q>, <q rend="italic">-eja</q>? Podobno tudi madžarski samostalniki niso opredeljeni glede slovničnega spola, pa jim Slovenci pri prevzemanju pač moramo dodeliti slovnični spol, saj tako zahteva ustroj slovenščine.</p>
               <p xml:id="suss-arhiv-000079.p9">Vse skupaj se da pojasniti s pojmom t. i. <q>produktivnih vzorcev</q>. Omenjeni vzorci slovenskih krajevnih imen so produktivni, ker v slovenščini že obstajajo in z njimi tvorimo različne oblike. Zaradi tega lažje pritegnejo k sebi nove prevzete samostalnike kot <q>neproduktivni vzorci</q>, taki, ki v slovenščini še ne obstajajo, ali <q>manj produkrivni</q>, redki vzorci. Tak jezikovni mehanizem običajno prevlada nad še tako razsvetljenimi poznavalci drugih jezikov in kultur. Uveljavljene oblike pa se v jeziku tako močno zasidrajo, da jih je po dolgem času njihove rabe v jeziku težko izpodriniti s podobnimi argumenti, kot jih predlagate. Tu je v jeziku prevladalo prej načelo količine in večje uveljavljenosti kot pa načelo neke druge logike, logike <q>pravilnosti</q> izvirnika.</p>
            </div>
         </div>
         <div type="article" xml:id="suss-arhiv-000080"
              corresp="http://www2.arnes.si/~lmarus/suss/arhiv/suss-arhiv-000080.html">
            <head>Markota ali Marka</head>
            <list type="keywords">
               <item>sklanjanje</item>
               <item>sklanjanje</item>
               <item>daljšanje osnove</item>
               <item>imena</item>
               <item>osebna imena</item>
               <item>Markota ali Marka</item>
               <item>jezikovna raznolikost</item>
            </list>
            <div type="question" xml:id="suss-arhiv-000080.div1">
               <p xml:id="suss-arhiv-000080.p1">Omenili ste <q>Markota</q> kot alternativo k <q>Marka</q>, zato me zanima, če se sme uporabljati <q>Markota</q> namesto <q>Marka</q> in kje je to dovoljeno (pogovorno ali tudi zborno). Meni osebno je ljubša prva varianta - čeprav nepravilna -, ker se večkrat sliši, jezik je pa tako živ in obstaja zaradi ljudi, zato se jim bi moral tudi prilagajati. Seveda nisem ekspert v slovenščini, to je le moje mnenje, s katerim se vi najbrž ne strinjate.</p>
            </div>
            <div type="answer" xml:id="suss-arhiv-000080.div2">
               <p xml:id="suss-arhiv-000080.p2">Kar se tiče sklanjanja moških imen na <q rend="italic">-o</q>(<q rend="italic">Marko</q>, <q rend="italic">Samo</q>, <q rend="italic">Mirko</q> ...) in <q rend="italic">-a</q> (<q rend="italic">Luka, Žiga ...</q>), je podaljševanje s -t v SPP res označeno kot samo pogovorno, vendar je v kontekstih, ki niso pretirano formalni, po mojem mnenju čisto dopustno.</p>
               <p xml:id="suss-arhiv-000080.p3">Pri mnogih tovrstnih imenih je <q>želja</q> po podaljševanju s -<q rend="italic">t-</q> še posebej razumljiva, saj sicer iz neimenovalniških oblik ne moremo izvedeti, za katero ime gre, čeprav je eno od obeh včasih tuje (npr. z Markom — Marko ali Mark, Sama — Samo ali Sam, Luku — Luka ali Luke (/Luk/)), ali za kateri samostalnik gre (/jaka/ — Jaka ali jak, /z žigom/ — Žiga ali žig). Često se iz takega oklevanja rodijo pomanjševalnice, kjer dilema odpade (z Žigcem, Jakcem, Lukcem). Nikakor pa ne smemo pozabiti na <q>lastnika</q> takega imena, ki lahko <q>zahteva</q> določeno obliko sklanjanja svojega imena, recimo s podaljševanjem osnove s <q rend="italic">-t</q>-. Takšne <q>zahteve</q> bi načeloma morali upoštevati.</p>
               <p xml:id="suss-arhiv-000080.p4">Sploh pri osebnih imenih (ne priimkih) je močan dejavnik to, da so več rabljena v neformalnih položajih kot v formalnih. V bistvu se jih tam naučimo (tudi sklanjanja) in jih iz zasebne rabe prenašamo v javno/formalno in ne obratno. S pogovornimi prvinami je pač tako, da izvajajo pritisk na knjižno normo in jo kdaj pa kdaj tudi preoblikujejo (ravno zaradi zgoraj omenjene <q>živosti"). Kar seveda ne pomeni, da jih lahko zaradi tega vsevprek vnašamo v knjižni jezik (konec koncev bomo s tem škodovali sebi, ker lahko družba naše besedilo zavrne); vanj so sprejete le prvine, ki so dovolj vztrajne, saj so spremembe največkrat stvar desetletij. Pa še tako je, da v ‘vmesnem</q> času knjižna norma od dveh med seboj tekmujočih oblik praviloma podpira starejšo različico — tako pač kot pri veliki večini družbenih norm in konvencij.</p>
            </div>
            <div type="reference" xml:id="suss-arhiv-000080.div3">
               <p xml:id="suss-arhiv-000080.p5">Glej tudi: <ref target="#suss-arhiv-000081">O sklanjanju imena Matija</ref>
               </p>
            </div>
         </div>
         <div type="article" xml:id="suss-arhiv-000081"
              corresp="http://www2.arnes.si/~lmarus/suss/arhiv/suss-arhiv-000081.html">
            <head>Sklanjanje moškega imena Matija</head>
            <list type="keywords">
               <item>sklanjanje</item>
               <item>sklanjanje</item>
               <item>daljšanje osnove</item>
               <item>imena</item>
               <item>osebna imena</item>
               <item>Matija</item>
               <item>jezikovna raznolikost</item>
            </list>
            <div type="question" xml:id="suss-arhiv-000081.div1">
               <p xml:id="suss-arhiv-000081.p1">Zanima me sklanjatev moškega imena Matija. Na spletni strani Amebis.si sem si sklanjatev ogledala, zanima me pa, ali sta obe obliki enakovredni (recimo rodilnik: Matiji in Matiju) ali obstajajo pravila za njuno uporabo.</p>
            </div>
            <div type="answer" xml:id="suss-arhiv-000081.div2">
               <p xml:id="suss-arhiv-000081.p2">Samostalniki, ki so po obliki enaki imenu <q rend="italic">Matija</q>, se pravi, da se v imenovalniku končujejo na <q rend="italic">-a</q>, spadajo v drugo moško sklanjatev (<q rend="italic">Mitja</q>, <q rend="italic">Vanja</q> ...). Sklanjanje imena <q rend="italic">Matija</q> gre torej: <q rend="italic">Matija</q>, <q rend="italic">Matije</q>, <q rend="italic">Matiji</q>, <q rend="italic">Matijo</q>, (<q rend="italic">pri</q>) <q rend="italic">Matiji</q>, (<q rend="italic">z</q>) <q rend="italic">Matijo</q>. Za tovrstne samostalnike SS in SPP navajata, da se <q>lahko sklanjajo tudi po 1. moški sklanjatvi</q>, kar da <q rend="italic">Matija</q>, <q rend="italic">Matija</q>, <q rend="italic">Matiju</q>, <q rend="italic">Matija</q>, (<q rend="italic">pri</q>) <q rend="italic">Matiju</q>, (<q rend="italic">z</q>) <q rend="italic">Matijem</q>. Nobeden od priročnikov te izjave ne ovrednoti, po čemer lahko sklepamo, da sta - vsaj v knjižnem jeziku - rabi enega ali drugega sklanjatvenega vzorca enokovredni, in to v vseh pogojih (ki pač zahtevajo rabo knjižnega jezika). Za katero od možnosti se govorec odloči, naj bi bila torej stvar proste izbire.</p>
               <p xml:id="suss-arhiv-000081.p3">V dejanski rabi so verjetno med vzorcema vsaj pogostostne razlike. Povsem možno je tudi, da se vzorca mešata - da se npr. v 6. sklonu več rabi oblika iz enega vzorca (npr. (<q rend="italic">z</q>) <q rend="italic">Mitjem</q>), v 3. pa iz drugega (npr. <q rend="italic">Mitji</q>). Znanec mi je zatrdil, da on za 6. sklon imena <q rend="italic">Mitja</q> uporablja obliko (<q rend="italic">z</q>) <q rend="italic">Mitjem</q>, kadar ime uporablja samo, brez priimka. Če doda še priimek, pravi, pa bo prej rekel (<q rend="italic">z</q>) <q rend="italic">Mitjo Potokarjem</q> kot (<q rend="italic">z</q>) <q rend="italic">Mitjem Potokarjem</q>. Zase si sicer tega ne bi upal trditi, je pa možno, da kakšen tak družljivostni vidik ali drugačno mikrojezikovno okolje vpliva na izbiro sklanjatvenega vzorca. Take razlike v rabi so zelo verjetno še precej nerazširjene oziroma neposplošene na siršo populacijo govorcev; marsikatera je gotovo tudi povsem individualna značilnost. Če ne bi bilo tako, bi bile različne rabe gotovo že tudi kje evidentirane (čeprav raziskave tega tipa na velikih korpusih (govorjene) slovenščine še niso bile opravljene).</p>
               <p xml:id="suss-arhiv-000081.p4">Omeniti velja tudi vzorec, ki ga knjižna jezikovna norma še vedno zavrača oziroma označuje kot pogovornega, tj. podaljševanje osnove takih imen s <q rend="italic">-t-</q>(npr. <q rend="italic">Luka</q>, <q rend="italic">Lukata</q>, <q rend="italic">Lukatu</q>, <q rend="italic">Lukata</q>, (<q rend="italic">pri</q>) <q rend="italic">Lukatu</q>, (<q rend="italic">z</q>) <q rend="italic">Lukatom</q>). Ta vzorec je pri nekaterih imenih izjemno razširjen (npr. <q rend="italic">Luka</q>, <q rend="italic">Jaka</q>, <q rend="italic">Žiga</q>), če le ne gre za res formalen položaj - obliko <q rend="italic">Jakatu</q> najdemo npr. v enem od intervjujev v <ref target="http://www.mladina.si/tednik/200029/">včerajšnji Mladini (10. 7. 2000)</ref>. Je pa res, da ni tako pomemben za ime <q rend="italic">Matija</q> (čeprav sem tudi na obliko (<q rend="italic">z</q>) <q rend="italic">Matijatom</q> že naletel) - verjetno je razlog v tem, da gre za trizložno ime (še npr. <q rend="italic">Aljoša</q>), medtem ko so vsa prej našteta dvozložna. Manj običajno se zdi tako sklanjanje tudi pri podrazredu dvozložnih imen na <q rend="italic">-a</q>, tj. pri imenih, ki osnovo končujejo z <q rend="italic">-j-</q> (<q rend="italic">Mitja</q>, <q rend="italic">Vanja</q> (kot moško ime) - npr. oblika (<q rend="italic">z</q>) <q rend="italic">Mitjatom</q> se mi zdi po eni strani manj pogosta kot (<q rend="italic">z</q>) <q rend="italic">Mitjem</q> oz. (<q rend="italic">z</q>) <q rend="italic">Mitjo</q>, po drugi strani tudi precej manj pogosta kot (<q rend="italic">z</q>) <q rend="italic">Jakatom</q>, zasledil pa sem jo vsekakor že večkrat).</p>
            </div>
         </div>
         <div type="article" xml:id="suss-arhiv-000082"
              corresp="http://www2.arnes.si/~lmarus/suss/arhiv/suss-arhiv-000082.html">
            <head>Kako se sklanjata strojevodja Vanja Lajovic in kolovodja Luka Mrcina</head>
            <list type="keywords">
               <item>pridevniki</item>
               <item>svojilni pridevniki</item>
               <item>sklanjanje</item>
               <item>imena</item>
               <item>osebna imena</item>
               <item>strojevodja</item>
               <item>Vanja Lajovic</item>
               <item>kolovodja</item>
               <item>Luka Mrcina</item>
               <item>večbesedna poimenovanja</item>
               <item>sklanjanje</item>
               <item>prva moška sklanjatev</item>
               <item>sklanjanje</item>
               <item>prva ženska sklanjatev</item>
               <item>sklanjanje</item>
               <item>druga moška sklanjatev</item>
            </list>
            <div type="question" xml:id="suss-arhiv-000082.div1">
               <p xml:id="suss-arhiv-000082.p1">Berem vaša razmišljanja o jeziku in se mi zdi fino, da razmišljate približno tako kot jaz, da kaže vse dogme, ki jih (hote ali nehote) postavljajo SSKJ, SP et cetera, jemati precej z rezervo. Seveda pa tudi poznati. Potem sem se hitro spomnil še nekaj vprašanj, o katerih me prav zanima, kaj boste rekli. Kako se sklanjata strojevodja Vanja Lajovic in kolovodja Luka Mrcina? Oba moškega spola. Po mojem je najbolj običajno (v rodilniku) strojevodja Vanje Lajovca in kolovodja Luka Mrcine. Prav lepo pa ni, da se ime sklanja po moški sklanjatvi, priimek iste osebe pa po 1. ženski sklanjatvi. Sklepam tudi, da se morata Vanja in Aljoša vedno sklanjati po 1. ženski, ne glede na to, ali označujeta njo ali njega ... toda kakšni so potem tu svojilni pridevniki? In tisti <q>i</q> v Lajovic je verjetno fosilni polglasnik še iz časov, ko se je France Prešeren podpisoval kot Presherin.</p>
            </div>
            <div type="answer" xml:id="suss-arhiv-000082.div2">
               <p xml:id="suss-arhiv-000082.p2">Gre za ujemalni večbesedni poimenovanji, ki označujeta človeka moškega spola, zato po SPP 94 sklanjamo vse tri prvine. Po SS sklanjamo samostalnike, ki zaznamujejo moške osebe, a imajo namesto ničte končnice končnico <q rend="italic">-a</q>, bodisi po prvi moški sklanjatvi (tip <q rend="italic">korak-0</q>, <q rend="italic">-a</q>, <q rend="italic">-u</q>, <q rend="italic">-0/-a</q>, <q rend="italic">-u</q>, <q rend="italic">-om</q>) ali pa po drugi moški sklanjatvi (tip <q rend="italic">vojvod-a</q>, <q rend="italic">-e</q>, <q rend="italic">-i</q>, <q rend="italic">-o</q>, <q rend="italic">-i</q>, <q rend="italic">-o</q>). To pravilo bomo torej upoštevali tako pri samostalnikih <q rend="italic">strojevodja</q> in <q rend="italic">kolovodja</q> kakor pri imenih <q rend="italic">Vanja</q> in <q rend="italic">Luka</q> (žensko ime <q rend="italic">Vanja</q> se sklanja samo po 1. ženski sklanjatvi). Priimke moških oseb vedno sklanjamo, tako bomo storili tudi tu. SS navaja priimek <q rend="italic">Lajovic</q> med zgledi slovanskih priimkov, pri katerih je v neimenovalniških sklonih možen izpad glasov <q rend="italic">a</q>, <q rend="italic">i</q>, <q rend="italic">o</q> v zadnjem ali edinem zlogu: <q rend="italic">Jakac</q> — <q rend="italic">Jakca</q>, <q rend="italic">Lajovic</q> — <q rend="italic">Lajovca</q>, <q rend="italic">Vovčok</q> — <q rend="italic">Vovčka</q>. Običajnejši primerljiv izpad glasu je izguba polglasnika /~/: <q rend="italic">Videm</q> — <q rend="italic">Vidma</q>, <q rend="italic">osel</q> — <q rend="italic">osla</q>, <q rend="italic">Pavel</q> — <q rend="italic">Pavla</q>. Zgled, primerljiv s priimkom <q rend="italic">Mrcina</q>, je v SPP priimek <q rend="italic">Kopriva</q>, ki pa je omenjen le kot priimek ženske osebe; kot takšen se lahko sklanja ali pa se na videz ne. Sicer pa SPP pravi, da se deli lastnoimenskih večbesednih poimenovanj sklanjajo v obeh (vseh) delih, izjema so le priimki ob ženskem imenu — iz tega je razvidno, da kadar gre za osebo moškega spola, sklanjanja ne moremo opustiti. V starejši izdaji pravopisa (SP 62) pa pravijo, da se imena in priimke za moške, ki se končujejo na <q rend="italic">-a</q>, sklanja bodisi po moški ali po ženski sklanjatvi, kakor je pač prišlo v rabo (primerljivi zgledi so <q rend="italic">Ovca</q>, <q rend="italic">Muha</q>, <q rend="italic">Suša</q>). <q rend="italic">Mrcina</q> ni ravno pogost priimek, tako da bi težko govorili o ustaljeni rabi. Oblike za priimek <q rend="italic">Mrcina</q> po 1. m. sklanjatvi navajamo v oklepaju, pa preizkusite, kako vam zvenijo (v tem primeru bi iz oblike priimka v neprvem sklonu verjetno sklepali, da se v imenovalniku glasi <q rend="italic">Mrcin</q>).</p>
               <p xml:id="suss-arhiv-000082.p3">Glede na povedano je možno navedeni poimenovanji sklanjati takole (možne so različne kombinacije navedenih dvojnic):</p>
               <p xml:id="suss-arhiv-000082.p4">strojevodja Vanja Lajovic</p>
               <p xml:id="suss-arhiv-000082.p5">strojevodje/strojevodja Vanje/Vanja Lajovica/Lajovca</p>
               <p xml:id="suss-arhiv-000082.p6">strojevodji/strojevodju Vanji/Vanju Lajovicu/Lajovcu</p>
               <p xml:id="suss-arhiv-000082.p7">strojevodjo/strojevodja Vanjo/Vanja Lajovica/Lajovca</p>
               <p xml:id="suss-arhiv-000082.p8">strojevodji/strojevodju Vanji/Vanju Lajovicu/Lajovcu</p>
               <p xml:id="suss-arhiv-000082.p9">strojevodjo/strojevodjem Vanjo/Vanjem Lajovicem/Lajovcem (za glasovi <q rend="italic">c j č ž š</q> in <q rend="italic">dž</q> se namesto končnice <q rend="italic">-om</q> uporablja končnica <q rend="italic">-em</q>)</p>
               <p xml:id="suss-arhiv-000082.p10">Zdi se mi, da je pri moškem imenu Vanja bolj v rabi 2. m. sklanjatev.</p>
               <p xml:id="suss-arhiv-000082.p11">kolovodja Luka Mrcina</p>
               <p xml:id="suss-arhiv-000082.p12">kolovodje/kolovodja Luke/Luka Mrcine (Mrcina)</p>
               <p xml:id="suss-arhiv-000082.p13">kolovodji/kolovodju Luki/Luku Mrcini (Mrcinu)</p>
               <p xml:id="suss-arhiv-000082.p14">kolovodjo/kolovodja Luko/Luka Mrcino (Mrcina)</p>
               <p xml:id="suss-arhiv-000082.p15">kolovodji/kolovodju Luki/Luku Mrcini (Mrcinu)</p>
               <p xml:id="suss-arhiv-000082.p16">kolovodjo/kolovodjem Luko/Lukom Mrcino (Mrcinom)</p>
               <p xml:id="suss-arhiv-000082.p17">Podaljševanje osnove s <q rend="italic">-t</q> pri imenih na <q rend="italic">-a</q> je neknjižno (npr. z <q rend="italic">Lukatom</q>). Sama bi tu sklanjala <q rend="italic">Luka</q> po 1. m. sklanjatvi, saj mora sicer človek že pošteno pomisliti, kakšnega spola je imenovani osebek (<q rend="italic">Luku Mrcini</q> : <q rend="italic">Luki Mrcini</q>).</p>
               <p xml:id="suss-arhiv-000082.p18">Kar se tiče svojilnih pridevnikov iz osebnih imen (in priimkov) na <q rend="italic">-a</q>: če gre za žensko ime, bo svojilni pridevnik vselej tvorjen z <q rend="italic">-in</q>: <q rend="italic">Vanjin</q>, <q rend="italic">Koprivin</q>, če pa gre za moško ime, bo svojilni pridevnik po SPP tvorjen z <q rend="italic">-ov/-ev</q>: <q rend="italic">Lukov</q>, <q rend="italic">Janšev</q>, sem in tja se sicer sliši tudi tvorba z <q rend="italic">-in</q>: <q rend="italic">Janšin</q>.</p>
            </div>
         </div>
         <div type="article" xml:id="suss-arhiv-000083"
              corresp="http://www2.arnes.si/~lmarus/suss/arhiv/suss-arhiv-000083.html">
            <head>Ali se ime in priimek oba sklanjata</head>
            <list type="keywords">
               <item>sklanjanje</item>
               <item>sklanjanje</item>
               <item>daljšanje osnove</item>
               <item>priimki in imena</item>
               <item>priimki žensk</item>
               <item>priimki</item>
               <item>priimki moških</item>
               <item>ločila</item>
               <item>vezaj</item>
               <item>ločila</item>
               <item>vezaj - nestični</item>
               <item>ločila</item>
               <item>vezaj - stični</item>
               <item>sklanjanje</item>
               <item>tretja ženska sklanjatev</item>
            </list>
            <div type="question" xml:id="suss-arhiv-000083.div1">
               <p xml:id="suss-arhiv-000083.p1">Ali se sklanjata ime in priimek? Kaj je pravilno: Mariji Novak, Mariji Novakovi, Gregori (ime) Kontelj (priimek) — imenovalnik. Če sklanjamo: Gregoriju Kontelju ali Martina Kontelj (im.) Martini Konteljevi?? Denimo, da ima oseba dve imeni ali dva priimka. Ali sklanjamo vse skupaj?</p>
            </div>
            <div type="answer" xml:id="suss-arhiv-000083.div2">
               <p xml:id="suss-arhiv-000083.p2">Po SPP spadajo priimki žensk, ki so prvotno sicer moškega spola, v tretjo žensko sklanjatev. Vanjo sicer sodijo samostalniki, ki vse sklone in števila izražajo z ničto končnico. Kadar navajamo oba dela lastnega imena, se priimek ob ženskem imenu torej navidez ne sklanja; izjema so priimki s končnico <q rend="italic">-a</q>, ki jih lahko sklanjamo: <q rend="italic">Marija Novak</q>, <q rend="italic">Marije Novak</q>, <q rend="italic">Mariji Novak</q>; <q rend="italic">Ana Kopriva</q>, <q rend="italic">Ane Kopriva/Ane Koprive</q>, <q rend="italic">Ani Kopriva/Ani Koprivi</q>. Povsem običajno (čeprav ob imenu včasih morda malo staromodno) je tudi podaljševanje ženskih priimkov z <q rend="italic">-ova/-eva</q>. Zato je seveda mogoče reči tudi <q rend="italic">Marija Novakova</q>— <q rend="italic">Mariji Novakovi</q>, prav tako <q rend="italic">Martini Kontelj</q> ali <q rend="italic">Martini Konteljevi</q> (če je v priimku poudarjen <q rend="italic">e</q>, sicer se sklanja Martini <q rend="italic">Kontljevi</q>, ker nemi polglasnik v neimenovalniških oblikah izpade). Malo drugače je s priimki moških, ti se vedno sklanjajo, torej <q rend="italic">Gregori Kontelj</q>, <q rend="italic">Gregorija Kontelja</q>, <q rend="italic">Gregoriju Kontelju</q> ... (ne pa <q rend="italic">z Gregorijem Kontelj</q>). SPP nam pove še to, da se v primeru uporabe moškega in ženskega imena ob skupnem priimku ta ravna po bližjem od imen: <q rend="italic">s Pio in Pinom Mlakarjem</q> oz. <q rend="italic">s Pinom in Pio Mlakar</q>.</p>
               <p xml:id="suss-arhiv-000083.p3">Za sklanjanje oseb z dvema imenoma veljajo ista pravila kot za imena nasploh: imena sklanjamo, torej v tem primeru sklanjamo obe imeni (npr. <q rend="italic">z Igorjem Evgenom Bergantom</q>, <q rend="italic">s Petro Martino Suhadolnik</q>). Tudi dvojni priimki se ravnajo po običajnih pravilih za priimke, torej tako, kot je opisano zgoraj, z omenjeno razliko med priimki moških in ženskih oseb (npr. <q rend="italic">z Marjanom Novakom Suhadolnikom</q>, <q rend="italic">z Marijo Kontelj Novak</q>). Pri ženskih osebah z dvema priimkoma je v rabi tudi podaljševanje drugega priimka z <q rend="italic">-ova/-eva</q>(<q rend="italic">z Marijo Kontelj Novakovo</q>). Med priimkoma lahko pišemo stični vezaj, vendar se ta, kot pravi SPP, v novejšem času opušča (<q rend="italic">Marjan Novak Suhadolnik</q> ali <q rend="italic">Marjan Novak-Suhadolnik</q>, <q rend="italic">Marija Kontelj Novak</q> ali <q rend="italic">Marija Kontelj-Novak</q>).</p>
            </div>
         </div>
         <div type="article" xml:id="suss-arhiv-000084"
              corresp="http://www2.arnes.si/~lmarus/suss/arhiv/suss-arhiv-000084.html">
            <head>Kako se sklanja Pia in kako se tvori svojilni pridevnik</head>
            <list type="keywords">
               <item>pridevniki</item>
               <item>svojilni pridevniki</item>
               <item>sklanjanje</item>
               <item>pia</item>
               <item>imena</item>
               <item>osebna imena</item>
               <item>sklanjanje</item>
               <item>prva ženska sklanjatev</item>
               <item>tvorjenje besed</item>
               <item>izpeljava</item>
               <item>tvorjenje besed</item>
               <item>tvorjenje besed</item>
               <item>pripona -ov</item>
            </list>
            <div type="question" xml:id="suss-arhiv-000084.div1">
               <p xml:id="suss-arhiv-000084.p1">Zanima me, kako se pravilno sklanja ime PIA in ali se lahko uporablja kot svojilni zaimek, npr. PIIN, PIINA ...?</p>
            </div>
            <div type="answer" xml:id="suss-arhiv-000084.div2">
               <p xml:id="suss-arhiv-000084.p2">Ime Pia se sklanja po vzorcu prve ženske sklanjatve, torej: <q rend="italic">Pia</q>, <q rend="italic">Pie</q>, <q rend="italic">Pii</q>, <q rend="italic">Pio</q>, <q rend="italic">pri Pii</q>, <q rend="italic">s Pio</q>.</p>
               <p xml:id="suss-arhiv-000084.p3">Kar vas je pri vsem skupaj verjetno zmotilo, je dejstvo, da v izgovoru med <q rend="italic">i</q> in samoglasnik, ki mu sledi, vrinemo še <q rend="italic">j</q>, ki pa se ne zapisuje, kar je razvidno že iz imenovalnika (<q rend="italic">Pia</q>, ne <q rend="italic">Pija</q>). Malo nerodna situacija se pojavi v dajalniku in mestniku, saj si sledita dva istovrstna samoglasnika, kar je v slovenščini sicer redkost (prim. variirati, individuum ...), še nerodnejša pa v rodilniku množine, če ga seveda sploh uporabljamo (množine lastnih imen so namreč precej neobičajne oblike), ki se po SPP zapisuje <q rend="italic">Pij</q>. Nekateri podobna imena (<q rend="italic">Mia</q>, <q rend="italic">Tea</q> ...) zapisujejo z <q rend="italic">j</q>, torej <q rend="italic">Mija</q>, <q rend="italic">Teja</q> ..., ter jih zato z <q rend="italic">j</q> tudi sklanjajo (<q rend="italic">Mije</q>, <q rend="italic">Miji</q> ...). Kako bomo zapisali takšno ime, pa je odvisno od njegove <q>lastnice</q>.</p>
               <p xml:id="suss-arhiv-000084.p4">Nasprotno pa se po SPP v tvorjenkah glas <q rend="italic">j</q> pogosto pokaže, tako da se svojilni pridevnik glasi <q rend="italic">Pijin</q> (podobno še <q rend="italic">radijski</q>, četudi <q rend="italic">radio</q>, <q rend="italic">radia</q>). Tu gre za nelogično razlikovanje besedne podstave (enkrat z <q rend="italic">-j-</q>, drugič brez).</p>
            </div>
         </div>
         <div type="article" xml:id="suss-arhiv-000085"
              corresp="http://www2.arnes.si/~lmarus/suss/arhiv/suss-arhiv-000085.html">
            <head>Pisanje ženskih priimkov brez imena</head>
            <list type="keywords">
               <item>sklanjanje</item>
               <item>imena</item>
               <item>tuja imena</item>
               <item>imena</item>
               <item>osebna imena</item>
               <item>priimki žensk</item>
               <item>priimki</item>
               <item>sklanjanje</item>
               <item>daljšanje osnove</item>
               <item>sklanjanje</item>
               <item>tretja ženska sklanjatev</item>
               <item>tvorjenje besed</item>
            </list>
            <div type="question" xml:id="suss-arhiv-000085.div1">
               <p xml:id="suss-arhiv-000085.p1">Zanima me, ali je pravilna sledeča uporaba ženskih priimkov (če pred priimkom ne stoji ime): Zmagala je Hingis. Zmagala je Američanka Seleš. Stavki tega tipa se pojavljajo v časniku Delo, redkeje pa na RTV Slovenija. Za moje uho to deluje, kot da bi govorili o moškem in ne o ženski. Vsaj za Slovenke se praktično vedno uporablja podaljšana oblika tipa: Zmagala je Srebotnikova.</p>
            </div>
            <div type="answer" xml:id="suss-arhiv-000085.div2">
               <p xml:id="suss-arhiv-000085.p2">Po SPP 94 spadajo priimki žensk, ki so prvotno moškega spola, v tretjo žensko sklanjatev. Vanjo sicer sodijo samostalniki, ki vse sklone in števila izražajo z ničto končnico. Kadar navajamo oba dela lastnega imena, se priimek ob ženskem imenu torej ne sklanja (oz. se sklanja z ničto končnico); izjema so priimki s končnico <q rend="italic">-a</q>, ki jih lahko sklanjamo: <q rend="italic">Majda Vrhovnik</q>, <q rend="italic">Majde Vrhovnik</q>; <q rend="italic">Ana Kopriva</q>, <q rend="italic">Ane Kopriva/Ane Koprive</q>.</p>
               <p xml:id="suss-arhiv-000085.p3">Za primere, ko ime ob priimku izpuščamo, SPP 94 ne daje napotkov o uporabi. O tem je nekaj povedano v starejšem SP 62:</p>
               <p xml:id="suss-arhiv-000085.p4">Priimek brez imena ponavadi že v imenovalniku zaradi jasnosti podaljšujemo z obrazilom -ova/-eva: Danilova, Bulovčeva, Trdinova; v odvisnih sklonih pa to obliko moramo uporabljati: zapuščina Bulovčeve, smrt Černejeve.</p>
               <p xml:id="suss-arhiv-000085.p5">Kot vidite, SP 62 torej dopušča rabo ženskega priimka (brez imena) brez obrazila <q rend="italic">-ova/-eva</q> le v imenovalniku, saj spol ponavadi še vedno lahko določimo s pomočjo spremljajočega glagola. Po SP 62 je torej možno reči: <q>Zmagala je Hingis, Hingis je premagala Srebotnikovo</q>, narobe pa je: <q>Hingis je premagala Srebotnik</q>, <q>navijam za Srebotnik</q> ...</p>
               <p xml:id="suss-arhiv-000085.p6">Jezik pa se razvija in tako študentje ugotavljamo, da narašča omenjena raba (nesklanjan ženski priimek (brez imena) brez obrazila <q rend="italic">-ova/eva</q>) tudi v odvisnih sklonih. Tako bo kakšen študent, ki se odpravlja na govorilne ure k profesorici Andolškovi, rekel: <q>Grem k Andolšek</q>(sliši se tudi drugačne oblike, npr. <q>h Kovički</q> (Kovič), <q>k Doverci</q> (Dover) ...). Verjetno gre za ekonomičnost oziroma lenobo, saj se ista raba (redkeje) pojavlja tudi pri moških priimkih (diplomo delam pri Verbič). Ni pa izključeno, da bo ta raba sčasoma postala vse bolj razširjena in običajna in bo nemara sprejeta v knjižno normo in v katero izmed prihodnjih izdaj pravopisa.</p>
            </div>
         </div>
         <div type="article" xml:id="suss-arhiv-000086"
              corresp="http://www2.arnes.si/~lmarus/suss/arhiv/suss-arhiv-000086.html">
            <head>Kako se sklanja Institute Pasteur</head>
            <list type="keywords">
               <item>sklanjanje</item>
               <item>imena</item>
               <item>tuja imena</item>
               <item>imena</item>
               <item>imena organizacij</item>
               <item>slovenjenje</item>
               <item>knjižna norma</item>
               <item>prevzemanje</item>
               <item>prevzeta osebna imena</item>
            </list>
            <div type="question" xml:id="suss-arhiv-000086.div1">
               <p xml:id="suss-arhiv-000086.p1">Kako se sklanja Institut Pasteur (v Parizu)?</p>
               <p xml:id="suss-arhiv-000086.p2">Moja logika: ali rečeš <q>na Institut Pasteur</q> ali pa <q>na inštitutu (Institute) Pasteur</q>. <lb/> Ugovora: (a) moj šef napiše na Institutu Pasteur (b) kaj pa sklanjanje <q>na Institutu Jožef Stefan</q>?</p>
               <p xml:id="suss-arhiv-000086.p3">In druga stvar, ostaja mi ta problem s/š. Ne vem, kateremu je institut za bruhat, ampak IJS je pa še vedno Institut in ne Inštitut.</p>
            </div>
            <div type="answer" xml:id="suss-arhiv-000086.div2">
               <p xml:id="suss-arhiv-000086.p4">Lastna imena, sestavljena iz več delov, se sklanjajo glede na njihovo zgradbo:</p>
               <p xml:id="suss-arhiv-000086.p5">Če je ime sestavljeno iz več ujemalnih delov, se sklanja v vsakem delu posebej. V kategorijo zvez z več ujemalnimi deli spadajo zveze samostalnika s pridevnikom (<q rend="italic">Julijske Alpe</q>, <q rend="italic">Mestno gledališče ljubljansko</q>) in zveze več enakovrednih samostalnikov, primer česar so moška osebna imena: <q rend="italic">Borut Zupan</q>, <q rend="italic">Boruta Zupana</q> in naprimer <q rend="italic">stric Tone</q>, <q rend="italic">strica Toneta</q>. Sem bi lahko šteli tudi zvezo <q rend="italic">Pasteurjev inštitut</q>, ki bi se torej sklanjal v vsakem delu posebej: <q rend="italic">Pasteurjevega inštituta</q>, ...</p>
               <p xml:id="suss-arhiv-000086.p6">Če je en del neujemalna sestavina, kar se po SS ‘dokazuje z drugimi skloni, npr. iz vile Črno jezero', se ta neujemalni del ne sklanja. Primer za to je <q rend="italic">Hotel Turist</q>, <q rend="italic">Hotela Turist</q>. Tu pove slovnica zelo malo (tako rekoč nič) - nikakor ne moremo namreč vnaprej vedeti, ali se neka stvar sklanja ali ne, temveč lahko to ugotovimo šele, ko jo imamo v drugih sklonih. Primer takega imena je <q rend="italic">Institut ‘Jožef Štefan"</q>, kot tako <q>ime</q> pa bi lahko šteli tudi <q rend="italic">Inštitut Pasteur</q>, sklanjal bi se torej le v prvem delu. Podobna situacija z nesklonljivimi sestavinami je v vseh zvezah, ki vsebujejo predlog, saj imajo besede ali besedne zveze za predlogi že dodeljen sklon, ki se nato ob nadaljnjem sklanjanju imena ne spreminja, sklanja pa se jedro besedne zveze: <q rend="italic">Inštitut za narodnostna vprašanja</q>, <q rend="italic">Inštituta za narodnostna vprašanja</q> ...</p>
               <p xml:id="suss-arhiv-000086.p7">Kako pa je s <q rend="italic">Pasteurjem</q>? V uradni rabi je po mojem mnenju možna le oblika <q rend="italic">z Institut Pasteur</q>. Imenu lahko dodamo določilo, recimo <q rend="italic">z ustanovo Institut Pasteur</q>(kar je primerljivo z <q rend="italic">v mestu Ljubljana</q>), <q rend="italic">s francoskim Institute Pasteur</q> — če mora nastopati uradni naziv (<q rend="italic">z inštitutom Institut Pasteur</q> bi bilo res že malo čudno). Lahko ga pišemo tudi ležeče ali v narekovajih, da pokažemo, da gre za tujo zvezo v slovenskem tekstu. Le če je ime dovolj pomembno in često rabljeno tudi v slovenščini, ga včasih podomačujemo tudi v uradni rabi; a kje je meja?</p>
               <p xml:id="suss-arhiv-000086.p8">Če stvar podomačimo, po pravopisu ni več dileme: SPP pravi: <q>Pri imenih ustanov, katerih neprva sestavina je ime in priimek, sta imeni v rodilniku, ne v imenovalniku; torej Gimnazija Franceta Prešerna (ne Gimnazija France Prešeren)</q>. Podomačiti, če že, bi morali kot <q rend="italic">Inštitut Louisa Pasteurja</q> ali <q rend="italic">Pasteurjev inštitut</q>.</p>
               <p xml:id="suss-arhiv-000086.p9">Pri tej zvezi verjetno moti oziroma sili v podomačenje podobnost francoske besede <q rend="italic">institut</q> s slovenskim <q rend="italic">inštitutom</q>. Če bi recimo <q rend="italic">karata kuno</q> v japonščini pomenilo <q rend="italic">Inštitut Petra Klepca</q>, bi verjetno vsaj v začetku mirne duše sklanjali <q rend="italic">na karata kuno</q> ali <q rend="italic">na karata kunu</q>, ker bi čutili poimenovanje kot zloženko ali kot zvezo z levim nesklonljivim prilastkom (ki ga prav tako preganjajo — podobno se sem pa tja sliši tudi sklanjanje <q>Na oder vabim Jani Kovačiča!</q> — letos na Trnfestu — ga imajo za eno enoto, zloženko?), zveze <q rend="italic">Institut Pasteur</q> pa zaradi omenjene podobnosti po moje ne čutimo tako. (Pri zvezi z levim prilastkom je podobna dilema: <q>v Carnegie Hall je igral P. K.</q> vs. <q>v Carnegie Hallu</q> ... — v govoru se sliši oboje v redu, pisal pa jaz druge variante ne bi, ker ne bi vedel, kaj narediti z začetnicama.)</p>
               <p xml:id="suss-arhiv-000086.p10">Če zvezo podomačimo, jo imamo načelno lahko za zvezo z desnim ujemalnim prilastkom (<q rend="italic">na Inštitutu Pasteurju</q>), kar po moje v tem primeru ne gre, ker bi to pomenilo, da je ta inštitut <q rend="italic">Pasteur</q>. Ta inštitut pa ni <q rend="italic">Pasteur</q>, ampak je inštitut, imenovan po Pasteurju. Ali pa jo imamo za zvezo z desnim neujemalnim prilastkom (<q rend="italic">na Inštitutu Pasteur</q>— kar je pri takih nazivih, kot rečeno, protipravopisno, čeprav sredi Ljubljane stoji državni inštitut <q rend="italic">Institut ‘Jožef Stefan"</q>). Podobna je na primer dilema pri izpolnjevanju obrazcev: ‘rojen v mestu _______ (<q rend="italic">Ljubljana</q> ali <q rend="italic">Ljubljani</q>?)’ — eno ali drugo; ali pa <q rend="italic">z Olimpijo Hertz</q> ali <q rend="italic">z Olimpijo Hertzem</q>, kakor prilastek pač čutimo. Vsekakor pa ne vem, zakaj bi <q rend="italic">Institute</q> pisal z malo, tudi če ga poslovenimo v <q rend="italic">Inštitut</q>, ker v navedenem primeru nastopa kot del uradnega naziva, enako kot <q rend="italic">na Inštitutu Borisa Kidriča</q>.</p>
               <p xml:id="suss-arhiv-000086.p11">Priporočila:</p>
               <p xml:id="suss-arhiv-000086.p12">ali pišemo stvar v navednicah, tj. citiramo francosko ime <q rend="italic">Institut Pasteur</q>, kar je verjetno najbolje, saj je to njegovo pravo ime, ki ga mi nimamo ravno pravice spreminjati;</p>
               <p xml:id="suss-arhiv-000086.p13">ali pišemo <q rend="italic">Pasteurjev inštitut</q>, se pravi, da priredimo celotno ime slovenskemu jeziku: <q rend="italic">Pasteur</q> spremenimo v svojilni pridevnik in ga postavimo na levo stran. V primeru, da je ime inštituta drugačno, se pravi <q rend="italic">Institute Louis Pasteur</q>, bi se slovenila stvar morda drugače, recimo <q rend="italic">Inštitut Louisa Pasteurja</q>, še vedno pa je možno reči <q rend="italic">Pasteurjev inštitut</q>. Pisali bi z veliko začetnico, saj tudi <q rend="italic">Nemčija</q> (<q rend="italic">Zvezna republika Nemčija</q>) pišemo z veliko, četudi je uradni naziv te države <q rend="italic">Bundesrepublik Deutschland</q>.</p>
               <p xml:id="suss-arhiv-000086.p14">Drugo vprašanje je, ali je prav <q rend="italic">institut</q> ali <q rend="italic">inštitut</q>. V odgovor nudimo citate iz SSKJ; gre za tri gesla:</p>
               <p xml:id="suss-arhiv-000086.p15">
                  <q rend="italic">inštitut</q> tudi institut -a m, navadno s prilastkom 1. samostojen zavod ali oddelek na univerzi ali znanstveni ustanovi za znanstveno raziskovanje: inštitut je letos izdal več publikacij; akademijski, univerzitetni inštituti; ... 2. zavod ali ustanova za proučevanje in delovanje na kakem področju: kozmetični inštitut; inštitut za zunanjo trgovino ...</p>
               <p xml:id="suss-arhiv-000086.p16">
                  <q rend="italic">institut</q> -a m, jur. skupek pravnih določb za urejanje družbenih razmerij, stanj ali dejanj, pravna ustanova: pravne posledice instituta / pravni institut ...</p>
               <p xml:id="suss-arhiv-000086.p17">
                  <q rend="italic">institut</q> zavod, ustanova ipd. gl. inštitut ipd.</p>
               <p xml:id="suss-arhiv-000086.p18">Kvalifikator <q rend="italic">tudi</q> SSKJ razloži: <q>... stoji pred manj navadno dvojnico, ki se v knjižnem jeziku ali umika ali uveljavlja.</q> Torej je <q rend="italic">institut</q> manj navadna dvojnica besede <q rend="italic">inštitut</q>. Povrh vsega obstaja pomenska razlika med <q rend="italic">š</q> in <q rend="italic">s</q>, zaradi česar je verjetno bolje uporabljati <q rend="italic">š</q>, saj <q rend="italic">s</q> lahko indicira nekaj drugega.</p>
            </div>
         </div>
         <div type="article" xml:id="suss-arhiv-000087"
              corresp="http://www2.arnes.si/~lmarus/suss/arhiv/suss-arhiv-000087.html">
            <head>Kako se sklanja Hannah Arendt</head>
            <list type="keywords">
               <item>sklanjanje</item>
               <item>imena</item>
               <item>osebna imena</item>
               <item>imena</item>
               <item>tuja imena</item>
               <item>prevzemanje</item>
               <item>prevzeta osebna imena</item>
               <item>hannah arendt</item>
               <item>sklanjanje</item>
               <item>prva ženska sklanjatev</item>
            </list>
            <div type="question" xml:id="suss-arhiv-000087.div1">
               <p xml:id="suss-arhiv-000087.p1">Kako se sklanja <q>Hannah Arendt</q>?</p>
            </div>
            <div type="answer" xml:id="suss-arhiv-000087.div2">
               <p xml:id="suss-arhiv-000087.p2">Če prav razumem, se to ime izgovaraja kot /hanna/ in je potemtakem običajno žensko ime z običajno končnico 1. ženske sklanjatve, po kateri naj bi se tudi sklanjalo, z zapisanim nemim soglasnikom na koncu osnove. Priimki ob ženskih imenih pa se ne sklanjajo, izjema so priimki s končnico <q rend="italic">-a</q>. Če bi torej ime sklanjali, bi ga sklanjali tako:</p>
               <table xml:id="suss-arhiv-000087.table1">
                  <row>
                     <cell xml:id="suss-arhiv-000087.cell1">Hannah Arendt</cell>
                     <cell xml:id="suss-arhiv-000087.cell2">izgovor /hanna/</cell>
                  </row>
                  <row>
                     <cell xml:id="suss-arhiv-000087.cell3">Hannahe Arendt</cell>
                     <cell xml:id="suss-arhiv-000087.cell4">izgovor /hanne/</cell>
                  </row>
                  <row>
                     <cell xml:id="suss-arhiv-000087.cell5">Hannahi Arendt</cell>
                     <cell xml:id="suss-arhiv-000087.cell6">izgovor /hann/</cell>
                  </row>
                  <row>
                     <cell xml:id="suss-arhiv-000087.cell7">Hannaho Arendt</cell>
                     <cell xml:id="suss-arhiv-000087.cell8">izgovor /hanno/</cell>
                  </row>
                  <row>
                     <cell xml:id="suss-arhiv-000087.cell9">pri Hannahi Arendt</cell>
                     <cell xml:id="suss-arhiv-000087.cell10">izgovor /hanni/</cell>
                  </row>
                  <row>
                     <cell xml:id="suss-arhiv-000087.cell11">s Hannaho Arendt</cell>
                     <cell xml:id="suss-arhiv-000087.cell12">izgovor /hanno/</cell>
                  </row>
               </table>
               <p xml:id="suss-arhiv-000087.p3">Če prav razumem, vas je zmotil nemi <q rend="italic">h</q> na koncu lastnega imena. Ta se ohranja tudi, ko se iz imena tvorijo nove besede, recimo Hannahin /hanin/, Beatricein /beatričin/, Descartesov /dekartou/ ... (tako SPP 90 § 959).</p>
               <p xml:id="suss-arhiv-000087.p4">Tako se da vsaj razumeti vso problematiko iz pravopisa in SS, konkretnega odgovora na vaše vprašanje pa tam ni, ker se vsakemu večjemu problemu knjige spretno ognejo.</p>
            </div>
            <div type="reference" xml:id="suss-arhiv-000087.div3">
               <p xml:id="suss-arhiv-000087.p5">Glej tudi: <ref target="#suss-arhiv-000088">Kako se sklanja Hannah Arendt (nadaljevanje)</ref>
               </p>
            </div>
         </div>
         <div type="article" xml:id="suss-arhiv-000088"
              corresp="http://www2.arnes.si/~lmarus/suss/arhiv/suss-arhiv-000088.html">
            <head>Kako se sklanja Hannah Arendt (nadaljevanje)</head>
            <list type="keywords">
               <item>imena</item>
               <item>osebna imena</item>
               <item>sklanjanje</item>
               <item>imena</item>
               <item>tuja imena</item>
               <item>hannah arendt</item>
               <item>sklanjanje</item>
               <item>sklanjanje tujih imen</item>
               <item>sklanjanje</item>
               <item>prva ženska sklanjatev</item>
               <item>prevzemanje</item>
               <item>prevzeta osebna imena</item>
            </list>
            <div type="question" xml:id="suss-arhiv-000088.div1">
               <p xml:id="suss-arhiv-000088.p1">THX. Čeprav je videti nekoliko nenavadno... Recimo <q>Hannahe</q>: verjetno se <q>a</q> ohrani zaradi nemega h, ampak to pomeni, da dobiš kar dve črki, ki sta nemi, <q>ah</q>! ( Če h-ja ne bi bilo, sklepam da bi tudi <q>a</q> odpadel? — Hanna, Hanne,...) Tole je mnenje prijateljeve mame: ja, prof. mama hannah ne bi sklanjala. tko nekak kot sarah. če že hočeš sklanjat ime ga moraš poslovenit — ni poznal sarah bernhardt/ni poznal sare bernhardt. (ojoj, mama je sla gledat se v pravopis. str. 97/§ 811 in str. 99/§ 822 iz katerih se vidi, da se hannah ne sklanja. takele jezikovne zadeve jo vedno totalno angažirajo.</p>
            </div>
            <div type="answer" xml:id="suss-arhiv-000088.div2">
               <p xml:id="suss-arhiv-000088.p2">Evo, pa ste nas dobili, da samo blefiramo :)!</p>
               <p xml:id="suss-arhiv-000088.p3">Vendar, v omenjenem § 811 piše, da ne sklanjamo ženskih imen, ki se ne končajo na <q rend="italic">-a</q> ali <q rend="italic">-e</q>. Ime <q rend="italic">Hannah</q> pa se konča na <q rend="italic">-a</q> in bi se moralo sklanjati po 1. ženski sklanjatvi. Tudi v § 822 ne piše ravno tako, kot bi se dalo razumeti iz vašega sporočila. Tam sta omenjena dva primera, <q rend="italic">Ruth</q> in <q rend="italic">Marguerite</q>, piše pa, da ju lahko sklanjamo ali <q rend="italic">ruth</q>, <q rend="italic">ruth</q>, <q rend="italic">ruth</q> ... ali <q rend="italic">ruth</q>, <q rend="italic">ruthe</q>, <q rend="italic">ruthi</q> ... (enako <q rend="italic">Marguerite</q>). Priznam, ta dva paragrafa sem spregledal.</p>
               <p xml:id="suss-arhiv-000088.p4">Pogledal pa sem v SP 50 in tam nisem našel nič oprijemljivega. Omenjena je le <q rend="italic">Sarah Bernhardt</q>, <q rend="italic">Sarah Bernhardtove</q>, kar pa bi lahko bila tudi napaka. Druga možnost je, seveda, da se takšno lastno ime ne sklanja, vendar ... Tu naletimo na manjši problem. Če <q rend="italic">Sarah</q> beremo kot /sara/, kar je, kolikor razumem, prav, saj se to ime tako izgovarja tudi v izvirnem jeziku (hebrejščini), potem ne moremo (ampak res ne moremo, ker je popolnoma nemogoče) govoriti /sara bernard, sara bernardove/. Še toliko bolj čudno izpade, če na tak način sklanjamo <q rend="italic">Hannah</q>: <q>/Hana Arendt(ovi)/ sem včeraj podaril lep šopek</q> (bljek, fuj ...). Drugače je seveda, če <q rend="italic">sarah</q> beremo kot /sarah/, tako se imenuje vsaj ena <q rend="italic">Sarah</q> v Sloveniji, potem res ni težko pustiti vso stvar v vseh sklonih v isti obliki. Ime pa, če prav vem, moramo pustiti v citatni obliki ne le v zapisu imena, temveč tudi v govoru.</p>
               <p xml:id="suss-arhiv-000088.p5">Imena se načeloma pušča v citatni obliki, izjema je le zadnji samoglasnik, ki se razume kot obrazilo (<q rend="italic">Marguerite</q>, <q rend="italic">Margueriti</q>), ta predstavlja pri imenih, kot sta <q rend="italic">Sarah</q> in <q rend="italic">Hannah</q>, težavo, saj se nahaja pred nemim soglasnikom. Pravopis ne daje natančnega navodila, kako ravnati ob takih težavah. Zato moramo tu smiselno uporabiti vodila, ki jih pravopis in slovnica dajeta pri podobnih primerih. Vodilo je predstavljeno že v prejšnjem odgovoru; gre za izpeljevanje svojilnih pridevnikov iz tujih lastnih imen. Naj tu navedem le nekaj primerov: <q rend="italic">Descartesov</q>, <q rend="italic">Dumasev</q>, <q rend="italic">Laplaceov</q>, <q rend="italic">Ruthin</q>. § 818 v SPP bi lahko razumeli, kot da dopušča možnost uporabe podomačene oblike imena pri zahtevnejših primerih, vendar meni osebno ta možnost ni všeč.</p>
               <p xml:id="suss-arhiv-000088.p6">Imate torej tri možnosti in zdi se mi, da se morate v takem primeru sami odločiti, katero boste uporabili. Ali boste dali prednosti lažji berljivosti in manjši optični prepoznavnosti z uporabo poslovenjenega zapisa (<q rend="italic">Han(n)a</q>, <q rend="italic">Han(n)e</q>...) ali raje ob uporabi citatne oblike ignorirali sklanjanje, s tem otežili branje, razumevanje, morda napeljevali k necitatnemu (nepravilnemu) izgovoru /hanah/, zato pa dosegli najvišjo stopnjo optične prepoznavnosti (<q rend="italic">Hannah</q>, <q rend="italic">Hannah</q> ...), ali pa ime sklanjali, končnice dodajali citatni obliki, s tem dosegli dokaj veliko stopnjo optične prepoznavnosti ter hkrati omogočili normalno branje tistim, ki vejo, kako se takšno ime izgovarja, druge pa napeljevali k napačnemu izgovoru /hanahe/.</p>
            </div>
            <div type="reference" xml:id="suss-arhiv-000088.div3">
               <p xml:id="suss-arhiv-000088.p7">Glej tudi: <ref target="#suss-arhiv-000087">Kako se sklanja Hannah Arendt</ref>
               </p>
            </div>
         </div>
         <div type="article" xml:id="suss-arhiv-000089"
              corresp="http://www2.arnes.si/~lmarus/suss/arhiv/suss-arhiv-000089.html">
            <head>Kako se sklanjata Karlsruhe in Bangalore</head>
            <list type="keywords">
               <item>sklanjanje</item>
               <item>imena</item>
               <item>krajevna imena</item>
               <item>imena</item>
               <item>tuja imena</item>
               <item>polglasnik</item>
               <item>Karlsruhe</item>
               <item>Bangalore</item>
               <item>sklanjanje</item>
               <item>daljšanje osnove</item>
               <item>sklanjanje</item>
               <item>prva moška sklanjatev</item>
            </list>
            <div type="question" xml:id="suss-arhiv-000089.div1">
               <p xml:id="suss-arhiv-000089.p1">Zanima me, kako se sklanja Karlsruhe. Kaj pa Bangalore?</p>
            </div>
            <div type="answer" xml:id="suss-arhiv-000089.div2">
               <p xml:id="suss-arhiv-000089.p2">Obe navedeni krajevni imeni sodita v skupino samostalnikov moškega spola, ki se sklanjajo po 1. moški sklanjatvi in ki osnovo v neimenovalniških sklonih načeloma daljšajo z <q rend="italic">-j-</q>. V SPP 90 (§ 781) preberemo, da z <q rend="italic">-j-</q> daljšajo osnovo, in sicer tako v pisavi kot v govoru, samostalniki, katerih osnova se končuje na <q rend="italic">-r</q>, <q rend="italic">-i</q>, <q rend="italic">-u</q>, <q rend="italic">-o</q> in <q rend="italic">-a</q> (pri slednjih le, če sta naglašena) ter na <q rend="italic">-e</q> (če se osnova ne podaljšuje s <q rend="italic">-t-</q>: <q rend="italic">Franceta</q>, <q rend="italic">Rodeta</q> ipd., in če <q rend="italic">-e</q> ni končnica).</p>
               <p xml:id="suss-arhiv-000089.p3">Vaša primera pa sta vseeno malo problematična. V imenu <q rend="italic">Karlsruhe</q> je končni <q rend="italic">e</q> v bistvu polglasnik, vendar ne moremo reči, da zaradi tega končnega <q rend="italic">e</q> ne izgovarjamo. Besedo bomo zato sklanjali preprosto s podaljševanjem osnove z <q rend="italic">-j</q> (<q rend="italic">Karlsruhe</q>, <q rend="italic">Karlsruheja</q> itd.), <q rend="italic">e</q> pa bomo izgovarjali bolj ali manj polglasniško. No, če smo pošteni, moramo priznati, da se v govoru ne držimo ravno izvornega izgovora in da Karlsruhe ponavadi že v imenovalniku izgovarjamo tako, kot ga pišemo — torej z <q rend="italic">e</q> na koncu.</p>
               <p xml:id="suss-arhiv-000089.p4">
                  <q rend="italic">Bangalore</q> sodi (seveda pod pogojem, da končnega <q rend="italic">e</q> ne izgovarjamo; da gre torej za t. i. nemi <q rend="italic">e</q>, kot je v imenu <q rend="italic">Hardiware</q>, in ne za <q>pravi</q> govorjeni <q rend="italic">e</q>, kot ga ima npr. ime <q rend="italic">Lahore</q>) v posebno skupino imen, ki jih SP obravnava na koncu že omenjenega § 781: ‘Nekateri samostalniki glede daljšanja osnove z <q rend="italic">j</q> še omahujejo (...). Tudi nekateri samostalniki na <q rend="italic">r</q> + nemi <q rend="italic">e</q> glede daljšanja osnove omahujejo: <q rend="italic">Tesniere</q>, <q rend="italic">Tesnierja/Tesniera</q>; <q rend="italic">Shakespeare</q>, <q rend="italic">Shakespearja/Shakespeara</q>.’</p>
               <p xml:id="suss-arhiv-000089.p5">V skladu z zgoraj napisanim lahko torej <q rend="italic">Bangalore</q> sklanjamo bodisi <q rend="italic">Bangalorja</q>, <q rend="italic">Bangalorju</q> ... bodisi <q rend="italic">Bangalora</q>, <q rend="italic">Bangaloru</q>. V vsakem primeru pa nemi <q rend="italic">e</q> v neimenovalniških sklonih tudi v pisavi izpade.</p>
            </div>
         </div>
         <div type="article" xml:id="suss-arhiv-000090"
              corresp="http://www2.arnes.si/~lmarus/suss/arhiv/suss-arhiv-000090.html">
            <head>Rodilnik pri besedah Broadway in Disney</head>
            <list type="keywords">
               <item>sklanjanje</item>
               <item>sklanjanje</item>
               <item>daljšanje osnove</item>
               <item>sklanjanje</item>
               <item>rodilnik</item>
               <item>imena</item>
               <item>tuja imena</item>
               <item>Broadway</item>
               <item>Disney</item>
            </list>
            <div type="question" xml:id="suss-arhiv-000090.div1">
               <p xml:id="suss-arhiv-000090.p1">Zanima me rodilnik pri besedah Brodway in Disney. To je bilo izpitno vprašanje in me zanima, če sem odgovorila pravilno ali ne.</p>
            </div>
            <div type="answer" xml:id="suss-arhiv-000090.div2">
               <p xml:id="suss-arhiv-000090.p2">Gre za vprašanje podaljševanja osnove pri sklanjanju. Če dve črki predstavljata en sam govorjeni samoglasnik, po SPP 94 osnovo podaljšujemo z <q rend="italic">-j-</q>.</p>
               <p xml:id="suss-arhiv-000090.p3">
                  <q rend="italic">Disn</q>
                  <hi rend="bold">ey</hi> /dizn<q rend="italic">i</q>/ <q rend="italic">Disn</q>
                  <hi rend="bold">ey</hi>
                  <q rend="italic">ja</q> /diznija/ — besedo torej vzamemo, kot bi bila običajna (slovenska) beseda, ki ima tak končni enojni samoglasnik zapisan z eno črko, npr. <q rend="italic">Rudi</q>. Sledeč izgovoru zato osnovi dodamo <q rend="italic">-j-</q> (<q rend="italic">Rudi</q>, <q rend="italic">Rudija</q>; *<q rend="italic">Rudia</q>). Glede na imenovalnik je torej rodilnik daljši za <q rend="italic">-ja</q>.</p>
               <p xml:id="suss-arhiv-000090.p4">Če pa dve črki predstavljata sklop govorjenega samoglasnika in zvočnika /j/ (<q rend="italic">Broadw</q>
                  <hi rend="bold">ay</hi> /brodv<hi rend="bold">ej</hi>/), potem nam končni pisni <q rend="italic">y</q> pomeni <q rend="italic">j</q> in na besedo gledamo kot na običajno (slovensko) besedo, ki se enako kot v izgovorjavi končuje tudi v pisavi, npr. Matej. V skladu s tem bomo tudi sklanjali: <q rend="italic">Matej Mateja</q> &gt; <q rend="italic">Broadway</q> /brodvej/ <q rend="italic">Broadwaya</q> /brodveja/. Glede na imenovalnik je torej rodilnik daljši samo za <q rend="italic">-a</q>.</p>
            </div>
         </div>
         <div type="article" xml:id="suss-arhiv-000091"
              corresp="http://www2.arnes.si/~lmarus/suss/arhiv/suss-arhiv-000091.html">
            <head>Sklanjanje besedne zveze prostor-čas</head>
            <list type="keywords">
               <item>sklanjanje</item>
               <item>tvorjenje besed</item>
               <item>zloženke</item>
               <item>knjižna norma</item>
               <item>ločila</item>
               <item>vezaj - nestični</item>
               <item>ločila</item>
               <item>vezaj</item>
               <item>prostor-čas</item>
               <item>tvorjenje besed</item>
               <item>priredna zloženka</item>
               <item>tvorjenje besed</item>
            </list>
            <div type="question" xml:id="suss-arhiv-000091.div1">
               <p xml:id="suss-arhiv-000091.p1">Kako je s sklanjanjem besedne zveze prostor-čas? In še, kako je s pisnimi normami, ki jih postavlja stroka? A je navada, da se jih je treba držati tudi, če so v nasprotju s pravopisom? (Kaj naj naredim, če mi vi poveste, da se prostor-čas po pravopisu sklanja drugače, kot to počne Norma Mankoč - Borštnik?)</p>
            </div>
            <div type="answer" xml:id="suss-arhiv-000091.div2">
               <p xml:id="suss-arhiv-000091.p2">Če se prostor-čas piše s stičnim vezajem, pomeni, da gre za priredno zloženko, torej za zvezo, ki jo lahko razvežemo z <q rend="italic">in</q>; za zvezo dveh enakovrednih delov, ki priredno povezana tvorita oziroma označujeta nov pojem. Niti v SPP niti v SS nisem našla primera, ki bi bil vsaj približno podoben vašemu; edini primer, na katerega se lahko naslonim, je zveza <q rend="italic">Breznik-Ramovšev slovar</q>, ki jo po SPP lahko uporabljamo tudi eliptično, se pravi, <q rend="italic">Breznik-Ramovš</q>(v pomenu <q rend="italic">ta slovar</q>). No, in pri tej zloženki se sklanja le drugi del, torej bi se po tej logiki moral enako sklanjati tudi <q rend="italic">prostor-čas</q> (<q rend="italic">prostor-časa</q>, <q rend="italic">prostor-času</q> itd.).</p>
               <p xml:id="suss-arhiv-000091.p3">Če bi šlo za zapis z nestičnim vezajem (<q rend="italic">prostor - čas</q>), kot v primeru dvojnih imen tipa <q rend="italic">Šmarje - Sap</q>, pa bi se sklanjala oba dela. Vsekakor je ta druga možnost zanemarljiva, saj, če se ne motim, pri <q rend="italic">prostor-času</q> ne gre za dva ločena, samostojna koncepta.</p>
               <p xml:id="suss-arhiv-000091.p4">Kar se tiče pisnih norm, ki jih postavlja stroka, so (naj bi bile) te v prvi vrsti podvržene knjižni normi določenega jezika. Seveda pa se večkrat zgodi, da stroka z vztrajno rabo <q>svojih</q> oblik prodre v knjižni kod ter ga do neke mere so- in preoblikuje — dokaz za to so vsekakor že razlike med posameznimi izdajami pravopisa. Ne vem, katero normo upošteva vaša Norma — knjižno ali <q>strokovno</q> — me pa vsekakor zelo zanima, kako <q rend="italic">prostor-čas</q> sklanja ona. In kako ga boste vi.</p>
            </div>
            <div type="comment" xml:id="suss-arhiv-000091.div3">
               <p xml:id="suss-arhiv-000091.p5">Mislim, da tudi Norma piše s stičnim vezajem in da sklanja samo čas. Imate prav, da je prostor-čas v tej besedni zvezi mišljen kot en koncept.</p>
            </div>
         </div>
         <div type="article" xml:id="suss-arhiv-000092"
              corresp="http://www2.arnes.si/~lmarus/suss/arhiv/suss-arhiv-000092.html">
            <head>Kako se sklanja kava-kava (Piper methysticum)</head>
            <list type="keywords">
               <item>sklanjanje</item>
               <item>kava-kava</item>
               <item>ločila</item>
               <item>vezaj</item>
               <item>sklanjanje</item>
               <item>prva ženska sklanjatev</item>
            </list>
            <div type="question" xml:id="suss-arhiv-000092.div1">
               <p xml:id="suss-arhiv-000092.p1">Napisati moram seminar o polinezijski rastlini kava kava (Piper methysticum) in me zanima, kako se pravilno sklanja. A bi bil bolj previlen zapis kava-kava?</p>
            </div>
            <div type="answer" xml:id="suss-arhiv-000092.div2">
               <p xml:id="suss-arhiv-000092.p2">Če se v kakem od polinezijskih jezikov polinezijski rastlini z latinskim imenom Piper methysticum (mogoče rahlo poslovenjeno) reče <q rend="italic">kava kava</q>, potem lahko to ime z enakim zapisom povsem legitimno prevzamemo tudi v slovenščino — če seveda za isto rastlino ne obstaja že kako drugo ime. Ob tem ne vidim pravega razloga, zakaj bi ime zapisovali z vezajem. Možno (po mojem mnenju pa kar priporočljivo) pa bi ga bilo pisati skupaj, torej kot eno besedo. Tako tudi pri sklanjanju ne bi bilo skušnjav po rabi sklanjatvenega vzorca za dvojna ali dvodelna imena (<q rend="italic">kava kava</q>, <q rend="italic">kave kave</q>, <q rend="italic">kavi kavi</q>...), saj našega primera ne uvrščamo mednje. Torej bi dobili ime <q rend="italic">kavakava</q>, poudarek bi hitro ostal samo enojen (najverjetneje /kavak<hi rend="bold">a</hi>va/), sklanjali pa bi besedo kot običajno slovensko besedo, ki se uvršča v prvi ženski sklanjatveni vzorec; torej <q rend="italic">kavakava</q>, <q rend="italic">kavakave</q>, <q rend="italic">kavakavi</q> ... Dodatno sem poizvedoval tudi pri farmacevtih — pravijo, da uporabljajo zapis z vezajem (<q rend="italic">kava-kava</q>). Očitno je torej ta varianta vsaj do neke mere ustaljena, tako da je morda najpametneje priporočati kar ta zapis, čeprav se sam vseeno nagibam k najpreprostejšemu enobesednemu (<q rend="italic">kavakava</q>). Ker bi bila ta sprememba res zelo majhna, do nerazumevanja ali nejasne identifikacije gotovo ne bi prišlo, dolgoročno pa bi se mogoče dalo pričakovati razširitev takega zapisa. Končna odločitev je seveda vaša, sklanjanje pa bo v vsakem primeru enako (<q rend="italic">kava-kava</q>, <q rend="italic">kava-kave</q>, <q rend="italic">kava-kavi</q> ... ali <q rend="italic">kavakava</q>, <q rend="italic">kavakave</q>, <q rend="italic">kavakavi</q> ...).</p>
            </div>
         </div>
         <div type="article" xml:id="suss-arhiv-000093"
              corresp="http://www2.arnes.si/~lmarus/suss/arhiv/suss-arhiv-000093.html">
            <head>Dajalnik dvojine za vrednost</head>
            <list type="keywords">
               <item>sklanjanje</item>
               <item>polglasnik</item>
               <item>sklanjanje</item>
               <item>dajalnik</item>
               <item>vrednost</item>
               <item>sklanjanje</item>
               <item>vrivanje -i-</item>
               <item>posebnosti jezika</item>
               <item/>
               <item>samostalniki</item>
               <item>samostalniki na -ost</item>
               <item>sklanjanje</item>
               <item>druga ženska sklanjatev</item>
               <item>dvojina</item>
               <item>tvorjenje besed</item>
               <item>pripona -ost</item>
            </list>
            <div type="question" xml:id="suss-arhiv-000093.div1">
               <p xml:id="suss-arhiv-000093.p1">Kakšna je pravilna oblika dajalnika dvojine za <q>vrednost</q>? Ali je vrednostima, kar se mi zdi bolj prav, ali pa vrednostma, kar pravi BESANA in drugi vzorci sklanjanja? Pri nekaterih samostalnikih ženskega spola na -ost je končnica v dat. dvojine -tima. Kakšno je Vaše mnenje. Slovnica slovenskega jezika g. Toporišiča ne daje o tem uporabnih odgovorov.</p>
            </div>
            <div type="answer" xml:id="suss-arhiv-000093.div2">
               <p xml:id="suss-arhiv-000093.p2">SPP 94 med posebnostmi druge ženske sklanjatve opisuje možnost vrivanja <q rend="italic">-i-</q> pred končnicami. <q>Med nezvočnik in zvočnik se v imenovalniku/tožilniku ednine vriva polglasnik (misel misli), pred končnicami -jo, -ma in -mi pa imajo -i-: mislijo, mislima, mislimi.</q> Vendar je SPP tudi tukaj, kot še marsikje drugje v svojih razlagah, nepopoln in neuporaben, saj ne pove, katere besede dodatni <q rend="italic">-i-</q> pridobijo. Ne navaja ne pravila, po katerem bi se te besede prepoznalo, ne spiska besed s posebnostjo. Prav tako na kaj takega ne opozarja trenutno še veljavni slovarski del pravopisa. Podobno opisuje 2. žensko sklanjatev tudi SS. Dajalnik dvojine ima v slovnici zapisani dve končnici: <q rend="italic">-ma/-ima</q>, nikjer pa ni razloženo, katere besede imajo eno in katere drugo končnico.</p>
               <p xml:id="suss-arhiv-000093.p3">Tema dvema posebnostima (posebnostma se mi tudi sliši precej čudno) dela po možnosti družbo veliko po vrednosti primerljivih neumnosti in čudnosti, ki jih vsebujejo te za našo skupnost tako pomembne knjige.</p>
               <p xml:id="suss-arhiv-000093.p4">Prav možno, da bi odgovor na vprašanje, katera oblika je pravilna in zakaj, lahko podala tvorbena fonologija, vendar se z njo nihče od nas ne ukvarja. Skoraj pa bi si upal trditi, da je sploh še nihče ni skušal prenesti na slovenščino.</p>
               <p xml:id="suss-arhiv-000093.p5">Odgovor lahko poda le intuicija. Med besedami, ki se končajo na -ost in se sklanjajo po drugi ženski sklanjatvi, nisem našel nobene, katere dajalnik dvojine ne bi zvenel čudno s končnico brez <q rend="italic">-i-</q>. Mimogrede, besed na -ost, ki se sklanjajo po 2. ženski sklanjatvi, je v slovenščini več kot 4000. Z redkimi izjemami so to vse samostalniki, ki pomenijo lastnost oziroma so izpeljani iz pridevnika. Tudi zaradi njihove zgradbe, izvora in pomena ni pravega razloga, da bi se med seboj razlikovali v končnici dajalnika dvojine.</p>
               <p xml:id="suss-arhiv-000093.p6">Po pogovoru v glavnem delovnem telesu Šussa smo prišli do ugotovitve, da se dajanje oz. opuščanje -i-ja močno razlikuje med uporabniki slovenščine. Očitno imamo v slovenščini obe možnosti ne le za različne, temveč tudi za iste besede. Besana je torej na nek način nepopolna, saj upošteva le eno od obeh možnosti za dajalnik dvojine. Po hitrem pregledu <ref target="http://www.amebis.si/sklanjanje/">Amebisove domače strani</ref>in kratkem preizkusu njihovega avtomatičnega sklanjanja samostalnikov lahko rečem, da so problem očitno res obšli z enostavno posplošitvijo enega (po mojem mnenju ne najboljšega) sklanjatvenega vzorca na vse primerljive samostalnike. Prav vse samostalnike na —ost, narejene iz pridevnikov, sklanja enako: vrednostma, možnostma, dolgostma, čilostma ...</p>
            </div>
         </div>
         <div type="article" xml:id="suss-arhiv-000094"
              corresp="http://www2.arnes.si/~lmarus/suss/arhiv/suss-arhiv-000094.html">
            <head>Sklanjanje besede prah</head>
            <list type="keywords">
               <item>sklanjanje</item>
               <item>naglas</item>
               <item>sklanjanje</item>
               <item>rodilnik</item>
               <item>prah</item>
               <item>sklanjanje</item>
               <item>prva moška sklanjatev</item>
               <item>sklanjanje</item>
               <item>druga moška sklanjatev</item>
            </list>
            <div type="question" xml:id="suss-arhiv-000094.div1">
               <p xml:id="suss-arhiv-000094.p1">Zanima me sklanjanje besede prah. Pravzaprav me zanima samo rodilnik, ednina. Bila sem prepričana, da se sklanja po prvi moški sklanjatvi, vendar pa sem sedaj nekoliko zmedena, saj vsi govorijo približno v tem smislu: Njena obleka je brez prahu. Ali Slovenci res tako radi pozabljamo, da imamo tudi rodilnik, ki ga je treba (ne sicer pogosto, pa vendar) uporabljati, ali pa se motim jaz? Za odgovor prisrčna hvala.</p>
            </div>
            <div type="answer" xml:id="suss-arhiv-000094.div2">
               <p xml:id="suss-arhiv-000094.p2">Beseda <q rend="italic">pr<hi rend="bold">a</hi>h</q> je enozložen samostalnik moškega spola s premičnim naglasom (mesto naglasa se med rodilnikom in ostalimi skloni spremeni). Sklanja se po 1. moški sklanjatvi, torej enako kot <q rend="italic">mah</q>, <q rend="italic">med</q>, <q rend="italic">sram</q>, <q rend="italic">led</q> itd. V knjižnem jeziku je rodilniška oblika <q rend="italic">prah<hi rend="bold">u</hi>
                  </q> (z naglasom na <q rend="italic">u</q>), dajalniška pa <q rend="italic">pr<hi rend="bold">a</hi>hu</q> (z naglasom na <q rend="italic">a</q>), isto velja za omenjene samostalnike: <q rend="italic">Zmanjkalo mi je medu</q>; <q rend="italic">Pa le brez sramu</q>. Gre pa pri takem sklanjanju za nekakšno podvrsto znotraj sklanjatvenega vzorca, saj je za veliko večino samostalnikov 1. moške sklanjatve v rabi rodilniška oblika na <q rend="italic">-a</q> (npr. <q rend="italic">korak koraka</q>, <q rend="italic">stolp stolpa</q>). Samostalnikov tega tipa je danes razmeroma malo (SS jih navaja kakih 30), vsi so enozložni, nekoč jih je bilo več. V pogovornem jeziku se rodilniška končnica <q rend="italic">-u</q>, ki je nujno nosilec besednega naglasa in se pritika samo enozložnim besedam, včasih nadomešča s končnico večinskega vzorca, tj. <q rend="italic">-a</q>, ki ni naglašena in torej ne potegne za sabo spremembe naglasnega mesta. V pogovornem jeziku tako včasih slišimo <q rend="italic">En viski brez l<hi rend="bold">e</hi>da prosim</q> (standardna slovenščina: <q rend="italic">En viski brez led<hi rend="bold">u</hi> prosim</q>); <q rend="italic">Skočiti z m<hi rend="bold">o</hi>sta</q> (standardno: <q rend="italic">skočiti z most<hi rend="bold">u</hi>
                  </q>).</p>
            </div>
         </div>
         <div type="article" xml:id="suss-arhiv-000095"
              corresp="http://www2.arnes.si/~lmarus/suss/arhiv/suss-arhiv-000095.html">
            <head>Kako se sklanja oko</head>
            <list type="keywords">
               <item>sklanjanje</item>
               <item>kolo</item>
               <item>oko</item>
               <item>dvojina</item>
               <item>posebnosti jezika</item>
            </list>
            <div type="question" xml:id="suss-arhiv-000095.div1">
               <p xml:id="suss-arhiv-000095.p1">Zanima me samostalnik OKO, OČI, pa še varianta v dvojini OČESA (?). Kakšni samostalniki so to, kako se sklanjajo, kako in kdaj se uporablja dvojina (če sploh se). Na primer: kapljice damo v oba očesa/obe oči (?); oči/očesa so/sta vnete/vneta; koga ali česa nismo zdravili — obeh očes/oči (?) ipd.</p>
            </div>
            <div type="answer" xml:id="suss-arhiv-000095.div2">
               <p xml:id="suss-arhiv-000095.p2">Samostalnik <q rend="italic">oko</q> spada med samostalnike, ki označujejo stvari, ki jih tipično najdemo v paru. Ponavadi gre za dele telesa ali oblačil. Podobne besede so <q rend="italic">noga</q>, <q rend="italic">roka</q>, <q rend="italic">stopalo</q>, <q rend="italic">uho</q>, <q rend="italic">dlan</q>, <q rend="italic">rokav</q> itn. Te besede praviloma uporabljamo v množini, tudi ko v resnici mislimo samo na dva primerka oziroma na par. Dvojino uporabljamo samo, kadar je ta poudarjena, ko jo želimo prav posebej izpostaviti.</p>
               <p xml:id="suss-arhiv-000095.p3">Samostalnik srednjega spola <q rend="italic">oko</q> je po svoje izjema, saj ima za množino dve obliki. Množinska oblika <q rend="italic">očesa</q> je predvidljivo nadaljevanje vzorca in je torej srednjega spola, množinska oblika <q rend="italic">oči</q> pa je ženskega spola. Oblika <q rend="italic">oči</q> se po SSKJ rabi za označevanje organa za vid, <q rend="italic">očesa</q> pa za <q>očesu podobne dele česa</q>, npr. <q rend="italic">krompirjeva očesa</q>, <q rend="italic">očesa pri trti</q>, <q rend="italic">kurja očesa</q>.</p>
               <p xml:id="suss-arhiv-000095.p4">Če rečem, da ima Peter <q rend="italic">mačje oči</q>, trdim, da vidi kot mačka, torej zelo dobro. Kolo pa ima lahko tudi po več <q rend="italic">mačjih očes</q>(v imenovalniku so to <q rend="italic">mačja očesa</q>). Če rečem, da ima Peter <q rend="italic">kurje oči</q>, trdim, da vidi/gleda kot kura (karkoli že to pomeni). Če pa ima Peter tri <q rend="italic">kurja očesa</q>, ima na stopalu tri predele odebeljene kože.</p>
               <p xml:id="suss-arhiv-000095.p5">Vaši stavki bi se torej pravilno glasili takole: <q rend="italic">Kapljice damo v obe očesi. Nismo zdravili obeh očes.</q> V obeh primerih namreč poudarjamo, da gre za eno ali obe izmed očes. Izražamo nasprotje med enim očesom in obema očesoma, ne govorimo na splošno o organu, ki je pač paren. Čim torej pred <q rend="italic">oko</q> v pomenu <q>organ vida</q> postavimo <q rend="italic">oba</q> oziroma <q rend="italic">obe</q>, vedno rabimo dvojino. Nasprotno pa rajši rečemo <q>imaš lepe oči</q> kot <q>imaš lepi očesi</q>.</p>
               <p xml:id="suss-arhiv-000095.p6">Sklanjanje samostalnika OČI:</p>
               <table xml:id="suss-arhiv-000095.table1">
                  <row>
                     <cell xml:id="suss-arhiv-000095.cell1">ednina</cell>
                     <cell xml:id="suss-arhiv-000095.cell2">dvojina</cell>
                     <cell xml:id="suss-arhiv-000095.cell3">množina</cell>
                  </row>
                  <row>
                     <cell>
                        <milestone unit="none" rend="horizontal-rule"/>
                     </cell>
                  </row>
                  <row>
                     <cell xml:id="suss-arhiv-000095.cell5">oko</cell>
                     <cell xml:id="suss-arhiv-000095.cell6">očesi</cell>
                     <cell xml:id="suss-arhiv-000095.cell7">oči / očesa</cell>
                  </row>
                  <row>
                     <cell xml:id="suss-arhiv-000095.cell8">očesa</cell>
                     <cell xml:id="suss-arhiv-000095.cell9">očes</cell>
                     <cell xml:id="suss-arhiv-000095.cell10">oči / očes</cell>
                  </row>
                  <row>
                     <cell xml:id="suss-arhiv-000095.cell11">očesu</cell>
                     <cell xml:id="suss-arhiv-000095.cell12">očesoma</cell>
                     <cell xml:id="suss-arhiv-000095.cell13">očem / očesom</cell>
                  </row>
                  <row>
                     <cell xml:id="suss-arhiv-000095.cell14">oko</cell>
                     <cell xml:id="suss-arhiv-000095.cell15">očesi</cell>
                     <cell xml:id="suss-arhiv-000095.cell16">oči / očesa</cell>
                  </row>
                  <row>
                     <cell xml:id="suss-arhiv-000095.cell17">očesu</cell>
                     <cell xml:id="suss-arhiv-000095.cell18">očesih</cell>
                     <cell xml:id="suss-arhiv-000095.cell19">očeh / očesih</cell>
                  </row>
                  <row>
                     <cell xml:id="suss-arhiv-000095.cell20">očesom</cell>
                     <cell xml:id="suss-arhiv-000095.cell21">očesoma</cell>
                     <cell xml:id="suss-arhiv-000095.cell22">očmi / očesi</cell>
                  </row>
               </table>
            </div>
         </div>
         <div type="article" xml:id="suss-arhiv-000096"
              corresp="http://www2.arnes.si/~lmarus/suss/arhiv/suss-arhiv-000096.html">
            <head>Kako se sklanja radio, zlo, dno</head>
            <list type="keywords">
               <item>sklanjanje</item>
               <item>radio</item>
               <item>zlo</item>
               <item>dno</item>
            </list>
            <div type="question" xml:id="suss-arhiv-000096.div1">
               <p xml:id="suss-arhiv-000096.p1">Zanima me kako se sklanja radio, zlo, dno (v edn., dvoj. In množ.).</p>
            </div>
            <div type="answer" xml:id="suss-arhiv-000096.div2">
               <p xml:id="suss-arhiv-000096.p2">Po SP 62. (prim. odgovor o sklanjaju imena Pia)</p>
               <table xml:id="suss-arhiv-000096.table1">
                  <row>
                     <cell xml:id="suss-arhiv-000096.cell1">ednina</cell>
                     <cell xml:id="suss-arhiv-000096.cell2">dvojina</cell>
                     <cell xml:id="suss-arhiv-000096.cell3">množina</cell>
                  </row>
                  <row>
                     <cell>
                        <milestone unit="none" rend="horizontal-rule"/>
                     </cell>
                  </row>
                  <row>
                     <cell xml:id="suss-arhiv-000096.cell5">zlo</cell>
                     <cell xml:id="suss-arhiv-000096.cell6">zli</cell>
                     <cell xml:id="suss-arhiv-000096.cell7">zla</cell>
                  </row>
                  <row>
                     <cell xml:id="suss-arhiv-000096.cell8">zla</cell>
                     <cell xml:id="suss-arhiv-000096.cell9">zel</cell>
                     <cell xml:id="suss-arhiv-000096.cell10">zel</cell>
                  </row>
                  <row>
                     <cell xml:id="suss-arhiv-000096.cell11">zlu</cell>
                     <cell xml:id="suss-arhiv-000096.cell12">zloma</cell>
                     <cell xml:id="suss-arhiv-000096.cell13">zlom</cell>
                  </row>
                  <row>
                     <cell xml:id="suss-arhiv-000096.cell14">zlo</cell>
                     <cell xml:id="suss-arhiv-000096.cell15">zla</cell>
                     <cell xml:id="suss-arhiv-000096.cell16">zla</cell>
                  </row>
                  <row>
                     <cell xml:id="suss-arhiv-000096.cell17">v zlu</cell>
                     <cell xml:id="suss-arhiv-000096.cell18">v zlih</cell>
                     <cell xml:id="suss-arhiv-000096.cell19">v zlih</cell>
                  </row>
                  <row>
                     <cell xml:id="suss-arhiv-000096.cell20">z zlom</cell>
                     <cell xml:id="suss-arhiv-000096.cell21">z zli</cell>
                     <cell xml:id="suss-arhiv-000096.cell22">z zli</cell>
                  </row>
               </table>
               <p xml:id="suss-arhiv-000096.p3">Po SS.</p>
               <table xml:id="suss-arhiv-000096.table2">
                  <row>
                     <cell xml:id="suss-arhiv-000096.cell23">ednina</cell>
                     <cell xml:id="suss-arhiv-000096.cell24">dvojina</cell>
                     <cell xml:id="suss-arhiv-000096.cell25">množina</cell>
                  </row>
                  <row>
                     <cell>
                        <milestone unit="none" rend="horizontal-rule"/>
                     </cell>
                  </row>
                  <row>
                     <cell xml:id="suss-arhiv-000096.cell27">dno</cell>
                     <cell xml:id="suss-arhiv-000096.cell28">dni</cell>
                     <cell xml:id="suss-arhiv-000096.cell29">dna</cell>
                  </row>
                  <row>
                     <cell xml:id="suss-arhiv-000096.cell30">dna</cell>
                     <cell xml:id="suss-arhiv-000096.cell31">dnov / dan</cell>
                     <cell xml:id="suss-arhiv-000096.cell32">dnov / dan</cell>
                  </row>
                  <row>
                     <cell xml:id="suss-arhiv-000096.cell33">dnu</cell>
                     <cell xml:id="suss-arhiv-000096.cell34">dnoma</cell>
                     <cell xml:id="suss-arhiv-000096.cell35">dnom</cell>
                  </row>
                  <row>
                     <cell xml:id="suss-arhiv-000096.cell36">dno</cell>
                     <cell xml:id="suss-arhiv-000096.cell37">dni</cell>
                     <cell xml:id="suss-arhiv-000096.cell38">dna</cell>
                  </row>
                  <row>
                     <cell xml:id="suss-arhiv-000096.cell39">na dnu</cell>
                     <cell xml:id="suss-arhiv-000096.cell40">na dneh (dnih)</cell>
                     <cell xml:id="suss-arhiv-000096.cell41">na dneh</cell>
                  </row>
                  <row>
                     <cell xml:id="suss-arhiv-000096.cell42">z dnom</cell>
                     <cell xml:id="suss-arhiv-000096.cell43">dnoma</cell>
                     <cell xml:id="suss-arhiv-000096.cell44">dni</cell>
                  </row>
               </table>
               <p xml:id="suss-arhiv-000096.p4">Po SP 62 (in SS).</p>
               <p xml:id="suss-arhiv-000096.p5">Sicer pa odgovor na vaše vprašanje lahko dobite na <ref target="http://www.amebis.si/">Amebisovem sklanjalniku</ref>.</p>
            </div>
         </div>
         <div type="article" xml:id="suss-arhiv-000097"
              corresp="http://www2.arnes.si/~lmarus/suss/arhiv/suss-arhiv-000097.html">
            <head>Sklanjanje besede etui</head>
            <list type="keywords">
               <item>sklanjanje</item>
               <item>sklanjanje</item>
               <item>daljšanje osnove</item>
               <item>etui</item>
            </list>
            <div type="question" xml:id="suss-arhiv-000097.div1">
               <p xml:id="suss-arhiv-000097.p1">Zanima me, kako se pravilno napiše: a) Očala so bila v etuiu. b) Očala so bila v etuiju.</p>
            </div>
            <div type="answer" xml:id="suss-arhiv-000097.div2">
               <p xml:id="suss-arhiv-000097.p2">Etui je ena izmed tistih besed, ki pri sklanjanju osnovo daljšajo z <q rend="italic">j</q> zaradi lažje izgovorjave. Ta <q rend="italic">j</q> se po SPP tudi piše (in ne samo izgovarja), če se osnova konča na -<q rend="italic">r</q>, <q rend="italic">-i</q>, <q rend="italic">-u</q>, <q rend="italic">-o</q> ali <q rend="italic">-a</q> in na <q rend="italic">-e</q> (če se osnova ne podaljša s <q rend="italic">-t</q>): <q rend="italic">kolar-ja</q>, <q rend="italic">gliser-ja</q>, <q rend="italic">rolo-ja</q>, <q rend="italic">Zola-ja</q>, <q rend="italic">komite-ja</q>, <q rend="italic">taksi-ja</q>, <q rend="italic">debi-ja</q>, <q rend="italic">gnu-ja</q>.</p>
               <p xml:id="suss-arhiv-000097.p3">
                  <q rend="italic">Etui</q> je beseda, ki se obnaša enako kot <q rend="italic">debi</q> ali <q rend="italic">meni</q> (vse naglašene na zadnjem zlogu), in se torej sklanja takole:</p>
               <table xml:id="suss-arhiv-000097.table1">
                  <row>
                     <cell xml:id="suss-arhiv-000097.cell1">ednina</cell>
                     <cell xml:id="suss-arhiv-000097.cell2">dvojina</cell>
                     <cell xml:id="suss-arhiv-000097.cell3">množina</cell>
                  </row>
                  <row>
                     <cell>
                        <milestone unit="none" rend="horizontal-rule"/>
                     </cell>
                  </row>
                  <row>
                     <cell xml:id="suss-arhiv-000097.cell5">etui</cell>
                     <cell xml:id="suss-arhiv-000097.cell6">etuija</cell>
                     <cell xml:id="suss-arhiv-000097.cell7">etuiji</cell>
                  </row>
                  <row>
                     <cell xml:id="suss-arhiv-000097.cell8">etuija</cell>
                     <cell xml:id="suss-arhiv-000097.cell9">etuijev</cell>
                     <cell xml:id="suss-arhiv-000097.cell10">etuijev</cell>
                  </row>
                  <row>
                     <cell xml:id="suss-arhiv-000097.cell11">etuiju</cell>
                     <cell xml:id="suss-arhiv-000097.cell12">etuijema</cell>
                     <cell xml:id="suss-arhiv-000097.cell13">etuijem</cell>
                  </row>
                  <row>
                     <cell xml:id="suss-arhiv-000097.cell14">etui</cell>
                     <cell xml:id="suss-arhiv-000097.cell15">etuija</cell>
                     <cell xml:id="suss-arhiv-000097.cell16">etuije</cell>
                  </row>
                  <row>
                     <cell xml:id="suss-arhiv-000097.cell17">o etuiju</cell>
                     <cell xml:id="suss-arhiv-000097.cell18">o etuijih</cell>
                     <cell xml:id="suss-arhiv-000097.cell19">o etuijih</cell>
                  </row>
                  <row>
                     <cell xml:id="suss-arhiv-000097.cell20">z etuijem</cell>
                     <cell xml:id="suss-arhiv-000097.cell21">z etuijema</cell>
                     <cell xml:id="suss-arhiv-000097.cell22">z etuiji</cell>
                  </row>
               </table>
            </div>
         </div>
         <div type="article" xml:id="suss-arhiv-000098"
              corresp="http://www2.arnes.si/~lmarus/suss/arhiv/suss-arhiv-000098.html">
            <head>Razlika med živim in neživim pri sklanjanju samostalnikov moškega spola</head>
            <list type="keywords">
               <item>sklanjanje</item>
               <item>sklanjanje</item>
               <item>prva moška sklanjatev</item>
               <item>živost/neživost</item>
               <item>mrlič</item>
               <item>kurec</item>
            </list>
            <div type="question" xml:id="suss-arhiv-000098.div1">
               <p xml:id="suss-arhiv-000098.p1">Mogoče bolj za šalo: v 4. sklonu imajo samostalniki moškega spola, ki spadajo v 1. moško sklanjatev, ničto končnico ali končnico -a. Kakšno je pravilo za uporabo ene in druge končnice? V šoli so nam ponujali pravilo, da se končnica -a uporablja za živo, vendar beseda mrlič to pravilo podre. In mimogrede, zakaj je končnica -a uporabljena v tožilniku besede kurec — kurca (takšno sklanjanje ste uporabili v odgovoru na vprašanje <ref target="#suss-arhiv-000064.htm">Kurec ali kurac</ref>?)? <ref target="http://www.amebis.si/">Amebisov program</ref>, ki je omenjen na vaši domači strani, ponuja rešitev kurec (tožilnik ednine).</p>
            </div>
            <div type="answer" xml:id="suss-arhiv-000098.div2">
               <p xml:id="suss-arhiv-000098.p2">SS pove samo toliko, kot veste že sami: da imajo v tož. ed. samostalniki, ki pomenijo živo, končnico iz rodilnika, torej -a ali prav redko tudi -u: videl je brata, sinu, tatu. Da pojasnimo še primer mrliča, pa bi bilo pojem <q>živosti</q> bolje razumeti kot del žive narave, pri čemer v jeziku <q>živost</q> dojemamo z antropocentričnega vidika (vključujoč gibanje), drugače kot na primer biologi —zato so rastline <q>nežive</q> (nikakor ni realistično pričakovati, da bi bile ljudsko zasnovane kategorije enake znanstvenim). Kakorkoli že, pri nekaterih kategorijah poimenovanje prenašamo na neživo z živih stvari. In tudi slovnice opisujejo nekatere skupine samostalnikov kot izjeme: avtomobile (vozi golfa), z bitji istoglasna poimenovanja vin (pije bizeljčana) ... Po ESJ (od tam sta tudi primera) se živost deloma prenaša tudi na živo preneseno rabo prvotno neživega: <q rend="italic">Tega klinca bo že še izučilo</q>, še posebej pa naj bi bilo to pogosto v otroškem govoru, npr. <q rend="italic">Prinesi stolčka</q>.</p>
               <p xml:id="suss-arhiv-000098.p3">Kaj pa <q rend="italic">kurec</q>? Ta organ je vsekakor lahko bolj ali manj živ, tako da je odločitev glede tožilniške oblike prepuščena govorcu/-ki, pač glede na počutje. Včeraj sem v prijateljskem krogu pobarala prisotne, kaj mislijo o tem problemu, pa smo se vsi strinjali, da je <q>živi</q> tožilnik precej naravnejši ... No, kot ste rekli, hec mora biti.</p>
            </div>
         </div>
         <div type="article" xml:id="suss-arhiv-000099"
              corresp="http://www2.arnes.si/~lmarus/suss/arhiv/suss-arhiv-000099.html">
            <head>Splošno o daljšanju osnove</head>
            <list type="keywords">
               <item>sklanjanje</item>
               <item>daljšanje osnove</item>
               <item>sklanjanje</item>
               <item>rodilnik</item>
               <item>sklanjanje</item>
               <item>imenovalnik</item>
               <item>izvor besed</item>
               <item>iz latinščine</item>
               <item>sklanjanje</item>
               <item>tradicionalna slovnica</item>
            </list>
            <div type="question" xml:id="suss-arhiv-000099.div1">
               <p xml:id="suss-arhiv-000099.p1">Zanima me Toporišičeva ideja o podaljševanju osnove. To je predvsem prisotno pri pridevnikih na -e: France, Franceta; dekle, dekleta ... Podaljševanje osnove je popolnoma neprimeren izraz, saj ima že osnova tisti konzonant (v tem primeru -t). Primer iz latinščine (3. deklinacija): dens (nom. sg.), dentis (gen. sg.); osnova: dent-; v slovenščini bi po analogiji iz latinščine moralo biti: France (nom. sg.), Franceta (gen. sg.), osnova: Francet-. Ampak Toporišič je ubral drugo pot in zavrača latinske sklanjatve. Osnova je zanj kar beseda v nom. sg. (v tem primeru France). Zakaj in kako je prišel do takšne odločitve?</p>
            </div>
            <div type="answer" xml:id="suss-arhiv-000099.div2">
               <p xml:id="suss-arhiv-000099.p2">Če bi se oprli na latinsko slovnico, bi verjetno res obveljalo, da je osnova Francet-, a se tudi tu pojavijo težave. Predvsem pri podaljševanju osnov v dvojini in množini, recimo dar, darovi, ali pa sin, sinovi. Kaj bi bila potem osnova tukaj? Kot veste, se v latinskih deklinacijah osnova iz genitiva pojavlja v vseh kasnejših sklonih, tako v ednini kot v množini (le samostalniki v nevtrumu 3. deklinacije imajo akuzativ ednine enak nominativu ednine, npr. <q rend="italic">corpus corporis</q>... <q rend="italic">corpus</q> ...). Pri nas pa obstajajo tudi drugi problemi. Samostalnik <q rend="italic">Marko</q> se lahko sklanja ali <q rend="italic">Marka</q> ali <q rend="italic">Markota</q>. Sledeč vašemu predlogu bi morali predpostaviti dve različni osnovi, torej dve različni besedi. Veliko bolj smiselna pa se zdi razlaga, da gre tu za isto osnovo, kjer se jo enkrat daljša, drugič pa ne.</p>
               <p xml:id="suss-arhiv-000099.p3">Postavlja se tudi vprašanje, zakaj bi morala biti tradicionalna latinska slovnica odločilna. Kaj je na njej tako dobrega, da bi jo morali vsi upoštevati? Latinščina je bila (in je še) od slovenščine različen jezik in ni zato nič čudnega, če se vsa pravila latinske slovnice oziroma metodologija preučevanja le-te ne dajo enostavno prenesti na slovenščino.</p>
               <p xml:id="suss-arhiv-000099.p4">Pa tudi imenovalnik se po eni strani zdi osnovnejša oblika samostalnika kot rodilnik. V strokovni literaturi se da prebrati razlago, da je imenovalnik osnovnejša oblika tudi zato, ker se pojavlja v osebku, ki ni od nikjer vplivan stavčni člen. Kot osnovno obliko bi lahko prepoznali tudi tisto, preko katere je beseda shranjena v našem spominu. Na vprašanje, katera to je, bi najlažje odgovoril kak psiho- ali nevrolingvist.</p>
               <p xml:id="suss-arhiv-000099.p5">Po drugi strani pa je dejstvo, da je skoraj vsaka beseda veliko večkrat rabljena v neimenovalniških sklonih (konec koncev jih je 5) kot v imenovalniku. Tu je morda zanimiv tudi podatek, da so se npr. latinske besede v svoja naslednika francoščino in italijanščino praviloma prenesle v neimenovalniški obliki, torej po tradicionalni latinski slovnici v obliki osnove; npr. lat. <q rend="italic">ars</q>, <q rend="italic">artis</q>(umetnost) &gt; fra. <q rend="italic">art</q>, ita. <q rend="italic">arte</q>; lat. <q rend="italic">mors</q>, <q rend="italic">mortis</q> (smrt) &gt; fra. <q rend="italic">mort</q>, ita. <q rend="italic">morte</q>; lat. <q rend="italic">dens</q>, <q rend="italic">dentis</q> (zob) &gt; fra. <q rend="italic">dent</q>, ita. <q rend="italic">dente</q>. En argument za <q>latinsko</q> definicijo osnove najdemo tudi v slovenskem besedotvorju, namreč da je besedotvorna osnova, če poenostavimo, neimenovalniška oblika (brez končnic). Iz samostalnika <q rend="italic">semptember</q>, <q rend="italic">septembra</q> ... tvorimo pridevnik tako, da pridevniško pripono nataknemo na neimenovalniško osnovo, ne na imenovalniško: <q rend="italic">septembr</q>- &gt; <q rend="italic">septembrski</q> (<q rend="italic">september</q> &gt; *<q rend="italic">septemberski</q>); ali pa primer pridevnika <q rend="italic">hiter</q>, <q rend="italic">hitrega</q> ...: <q rend="italic">hitr</q>- &gt; <q rend="italic">hitrost</q> (<q rend="italic">hiter</q> &gt; *<q rend="italic">hiterost</q>). Do izpada pride v slednjem primeru tako v pisavi (<q rend="italic">e</q>) kot v izgovoru (polglasnik /~/), zato tega ne moremo odpraviti kot zgolj pisno konvencijo.</p>
               <p xml:id="suss-arhiv-000099.p6">Kakega trdnega zaključka torej ne znamo ponuditi, kaže pa, da je osnova vsaj deloma metodološki konstrukt, ti pa so vedno stvar (osebne) teorije. Manj sporen je verjetno koren.</p>
               <p xml:id="suss-arhiv-000099.p7">Za konec še to. France ni pridevnik, temveč samostalnik.</p>
            </div>
         </div>
         <div type="article" xml:id="suss-arhiv-000100"
              corresp="http://www2.arnes.si/~lmarus/suss/arhiv/suss-arhiv-000100.html">
            <head>Kako se sklanja dva dneva</head>
            <list type="keywords">
               <item>sklanjanje</item>
               <item>sklanjanje</item>
               <item>rodilnik</item>
               <item>dvojina</item>
               <item>sklanjanje</item>
               <item>imenovalnik</item>
               <item>sklanjanje</item>
               <item>tožilnik</item>
               <item>dva dni ali dva dneva</item>
               <item>števniki</item>
               <item>glavni števniki</item>
            </list>
            <div type="question" xml:id="suss-arhiv-000100.div1">
               <p xml:id="suss-arhiv-000100.p1">V knjigi Prežihov Voranc: Ljubezen na udoru, Gyrus 1999 na straneh 47 in 48 sem srečal primera <q>Dva dni je kar curkoma lilo...</q> in <q>Dva dni so njuni udje zadovoljno mirovalu...</q>. V imenovalniku dvojine je, kolikor je meni znano, dopustna samo <q>dva dneva</q>, a v tožilniku naj bi bila v redu tudi <q>dva dni</q>. Zanima me ali se v zgornjih dveh primerih <q>dva dni</q> uporablja kot tožilnik ali imenovalnik (glede na to, da gre za čas, se težko vprašam po splošnih vprašalnicah <q>kdo ali kaj?</q> oziroma <q>koga ali kaj?</q>) V elektronski izvedbi SSKJ sem zasledil še primer <q>Pridem čez dva dni</q>, a tu pa predvidevam, da gre za tožilnik, ali pač?</p>
            </div>
            <div type="answer" xml:id="suss-arhiv-000100.div2">
               <p xml:id="suss-arhiv-000100.p2">SP 62 predpisuje za dvojino samostalnika <q rend="italic">dan</q> naslednji sklanjatveni vzorec:</p>
               <table xml:id="suss-arhiv-000100.table1">
                  <row>
                     <cell xml:id="suss-arhiv-000100.cell1">dvojina</cell>
                  </row>
                  <row>
                     <cell>
                        <milestone unit="none" rend="horizontal-rule"/>
                     </cell>
                  </row>
                  <row>
                     <cell xml:id="suss-arhiv-000100.cell3">dneva</cell>
                  </row>
                  <row>
                     <cell xml:id="suss-arhiv-000100.cell4">dni</cell>
                  </row>
                  <row>
                     <cell xml:id="suss-arhiv-000100.cell5">dnevoma</cell>
                  </row>
                  <row>
                     <cell xml:id="suss-arhiv-000100.cell6">dni, dneva</cell>
                  </row>
                  <row>
                     <cell xml:id="suss-arhiv-000100.cell7">v dneh, dnevih</cell>
                  </row>
                  <row>
                     <cell xml:id="suss-arhiv-000100.cell8">z dnema, dnevoma</cell>
                  </row>
               </table>
               <p xml:id="suss-arhiv-000100.p3">Torej imate prav, <q rend="italic">dni</q> naj bi v imenovalniku dvojine ne bilo možno.</p>
               <p xml:id="suss-arhiv-000100.p4">Sicer že stara Slovenska slovnica (DZS, 1947, Ljubljana) pravi, da so kot odgovor na vprašanje <q rend="italic">koliko?</q>
                  <q rend="italic">kako dolgo?</q> glavni števniki prislovna določila mere in stojijo v tožilniku mere; tudi pri zanikanem povedku se ne spremenijo v rodilnik, temveč ostanejo v tožilniku, ker pač ne gre za predmet v 4. sklonu. Slovnica navaja tudi naslednje primere: <q rend="italic">Saj ne meri tri metre, ampak tri sežnje. Niti minuto nisem zamudil. Niti dva dni ni zdržal.</q>
               </p>
               <p xml:id="suss-arhiv-000100.p5">Enako (morda malo nerodno povedano) pravi v geslu <q rend="italic">tožilnik</q> ESJ: tožilnik je sklon predmeta (<q rend="italic">Pozdravi jo</q>), v besedni zvezi prislovnega določila časa (<q rend="italic">tisto noč</q>) in mere (<q rend="italic">tri mesece</q>; <q rend="italic">drugo zimo</q>), nosilca stanja (<q rend="italic">boli jo</q>). Predmetni tožilnik se pri zanikanju zamenjuje z rodilnikom (<q rend="italic">Ne pozdravljaj je</q>).</p>
               <p xml:id="suss-arhiv-000100.p6">Predmetni tožilnik (koga ali kaj?) nastopa naprimer v stavku <q rend="italic">preživeli so kristalno jasna dneva na nekem italijanskem otoku</q>. Bolj običajno bi sicer rekli <q rend="italic">preživeli so dva kristalno jasna dneva na ...</q>, če bi opustili določilo <q rend="italic">kristalno jasna</q>, bi verjetno še bolj običajno rekli <q rend="italic">dva dni</q>(<q rend="italic">preživeli so dva dni</q> (<q rend="italic">dneva</q>) <q rend="italic">na nekem italijanskem otoku</q>), vendar se tu v sklon samostalnika <q rend="italic">dan</q> že vmeša števnik. Z glavnimi števniki in sklonom samostalnika pa je v imenovalniškem, tožilniškem in zanikano rodilniškem položaju na kratko takole: Glavni števniki do štiri se obnašajo kot običajni pridevniki (npr. visok, lep), torej na sklon samostalnika ne vplivajo - skočil je čez visok stol/en stol, zagledal je lepa stola/dva stola, ulegel se je čez lepe stole/čez tri stole/čez štiri stole, ni se mogel odreči lepima stoloma/dvema stoloma, na vrtu so stali lepi stoli/štirje stoli, ta visoka stola/dva stola sta bila polomljena. Glavni števniki od pet naprej pa ob sebi zahtevajo samostalnik v rodilniku — <q rend="italic">zagledal je lepe stole</q> proti <q rend="italic">zagledal je pet stolov</q>, <q rend="italic">skočil je čez visoke stole</q> proti <q rend="italic">skočil je čez sto stolov</q>, <q rend="italic">trideset stolov je bilo polomljenih</q> proti <q rend="italic">ta visoki stoli so bili polomljeni</q>.</p>
            </div>
         </div>
         <div type="article" xml:id="suss-arhiv-000101"
              corresp="http://www2.arnes.si/~lmarus/suss/arhiv/suss-arhiv-000101.html">
            <head>Greve ali greva</head>
            <list type="keywords">
               <item>dvojina</item>
               <item>glagoli</item>
               <item>greve ali greva</item>
               <item>glagoli</item>
               <item>glagol iti</item>
               <item>spreganje</item>
            </list>
            <div type="question" xml:id="suss-arhiv-000101.div1">
               <p xml:id="suss-arhiv-000101.p1">Ali je v pravilni slovenščini možno reči: Midve greve v mesto. Trdim, da ne, medtem ko prijatelji, ki so pred 30 leti dokončali Bežigrajsko gimnazijo, trdijo obratno.</p>
            </div>
            <div type="answer" xml:id="suss-arhiv-000101.div2">
               <p xml:id="suss-arhiv-000101.p2">Menim, da boste stavo dobili vi, saj standardna slovenščina vsekakor ne dopušča oblike <q rend="italic">greve</q> glagola <q rend="italic">iti</q>. Oblike za sedajnik (ednina, dvojina in množina) glagola iti se glasijo:</p>
               <table xml:id="suss-arhiv-000101.table1">
                  <row>
                     <cell xml:id="suss-arhiv-000101.cell1">ednina</cell>
                     <cell xml:id="suss-arhiv-000101.cell2">dvojina</cell>
                     <cell xml:id="suss-arhiv-000101.cell3">množina</cell>
                  </row>
                  <row>
                     <cell>
                        <milestone unit="none" rend="horizontal-rule"/>
                     </cell>
                  </row>
                  <row>
                     <cell xml:id="suss-arhiv-000101.cell5">grem</cell>
                     <cell xml:id="suss-arhiv-000101.cell6">greš</cell>
                     <cell xml:id="suss-arhiv-000101.cell7">gre</cell>
                  </row>
                  <row>
                     <cell xml:id="suss-arhiv-000101.cell8">greva</cell>
                     <cell xml:id="suss-arhiv-000101.cell9">gresta</cell>
                     <cell xml:id="suss-arhiv-000101.cell10">gresta</cell>
                  </row>
                  <row>
                     <cell xml:id="suss-arhiv-000101.cell11">gremo</cell>
                     <cell xml:id="suss-arhiv-000101.cell12">greste</cell>
                     <cell xml:id="suss-arhiv-000101.cell13">gredo / grejo</cell>
                  </row>
               </table>
               <p xml:id="suss-arhiv-000101.p3">Razločevanje po spolu je med glagolskimi oblikami izraženo samo pri deležniku <q rend="italic">šel</q>, <q rend="italic">šla</q>, <q rend="italic">šlo</q>. Poleg tega, kolikor mi je znano, tudi v pogovorni slovenščini ni posebej uveljavljena oblika <q rend="italic">greve</q>, čeprav sem jo sem in tja dejansko zasledila.</p>
            </div>
         </div>
         <div type="article" xml:id="suss-arhiv-000102"
              corresp="http://www2.arnes.si/~lmarus/suss/arhiv/suss-arhiv-000102.html">
            <head>Greva ali grema</head>
            <list type="keywords">
               <item>glagoli</item>
               <item>glagol iti</item>
               <item>glagoli</item>
               <item>greva ali grema</item>
               <item>spreganje</item>
               <item>dvojina</item>
            </list>
            <div type="question" xml:id="suss-arhiv-000102.div1">
               <p xml:id="suss-arhiv-000102.p1">V zadregi sem pri naslednjem stavku: <q>A greva na pivo</q> ali <q>A grema na pivo</q>. Tu mi greva bolj diši. Kdaj se uporablja eno in kdaj drugo?</p>
            </div>
            <div type="answer" xml:id="suss-arhiv-000102.div2">
               <p xml:id="suss-arhiv-000102.p2">V standardnem jeziku je oblika <q rend="italic">grema</q> neustrezna. Dvojinski obliki glagola <q rend="italic">iti</q> v sedanjiku sta: <q rend="italic">midva greva</q>, <q rend="italic">vidva/onadva gresta</q>. Narečno pa se za 1. osebo dvojine ponekod (predvsem na Štajerskem) uporablja oblika <q rend="italic">grema</q> (mogoče po analogiji s prvoosebno množinsko obliko <q rend="italic">gremo</q>).</p>
            </div>
            <div type="reference" xml:id="suss-arhiv-000102.div3">
               <p xml:id="suss-arhiv-000102.p3">Glej tudi: <ref target="#suss-arhiv-000101">Greve ali greva</ref>
               </p>
            </div>
         </div>
         <div type="article" xml:id="suss-arhiv-000103"
              corresp="http://www2.arnes.si/~lmarus/suss/arhiv/suss-arhiv-000103.html">
            <head>Pravilnost oblik bojo, bote, bota</head>
            <list type="keywords">
               <item>spreganje</item>
               <item>spreganje</item>
               <item>prihodnjiška spregatev</item>
               <item>tvorjenje besed</item>
               <item>končnici -do in -jo</item>
               <item>glagoli</item>
               <item>glagol biti</item>
               <item>knjižna norma</item>
            </list>
            <div type="question" xml:id="suss-arhiv-000103.div1">
               <p xml:id="suss-arhiv-000103.p1">Zadnjič sem v roku približno desetih minut na treh različnih slovenskih televizijskih programih zasledila besede <q>bojo</q>, <q>bote</q> in <q>bota</q>, kjer bi po moje moralo pisati <q>bodo</q>, <q>boste</q> in <q>bosta</q>. Ali mi lahko razložite, ali je katera od teh besed pravilna ali pa je to pač še ena cvetka naših veleumnih televizijskih prevajalcev?</p>
            </div>
            <div type="answer" xml:id="suss-arhiv-000103.div2">
               <p xml:id="suss-arhiv-000103.p2">Slovenščina ima po SPP dve vrsti sedanjiških spregatev: v prvi tip gre npr. <q rend="italic">jaha-m</q>, <q rend="italic">-š</q>, <q rend="italic">-0</q>; <q rend="italic">-va</q>, <q rend="italic">-ta</q>, <q rend="italic">-ta</q>; <q rend="italic">-mo</q>, <q rend="italic">-te</q>, <q rend="italic">-jo</q>; v drugi tip pa npr. <q rend="italic">je-m</q>, <q rend="italic">-š</q>, <q rend="italic">-0</q>; <q rend="italic">-va</q>, <q rend="italic">-sta</q>, <q rend="italic">-sta</q>; <q rend="italic">-mo</q>, <q rend="italic">-ste</q>,<q rend="italic">-do</q>. ‘... neknjižne so oblike kot <q rend="italic">date</q> in <q rend="italic">imaste</q> namesto <q rend="italic">daste</q> in <q rend="italic">imate</q>.’ (SPP) <q/> (SPP) ‘Prihodnjiška spregatev (<q rend="italic">bom</q>) je enaka sedanjiški tipa <q rend="italic">vem</q>, le da ima v 3. osebi množine končaj <q rend="italic">-do</q> samo nenaglašen (knjižno pogovorno <q rend="italic">bojo</q>).’ (SPP) <q/> (SPP) ‘Ob končnici -do za 3. osebo množine se v novejšem času (zlasti v knjižnem pogovornem jeziku) precej pogosto uporablja končnica <q rend="italic">-jo</q> (<q rend="italic">vedo — vejo</q>, <q rend="italic">gredo — grejo</q>, <q rend="italic">jedo — jejo</q>). Te oblike na <q rend="italic">-jo</q> so še bolj navadne v sestavljenkah: <q rend="italic">prepovejo — prepovedo</q> ...’ (SPP)</p>
               <p xml:id="suss-arhiv-000103.p3">SPP deli <q>knjižni jezik</q> na <q>knjižno zborno zvrst</q> in <q>knjižno pogovorno zvrst</q>, knjižnemu jeziku nasproti pa postavlja <q>pogovorni jezik, pokrajinske narečne skupine, narečja in mestne govorice</q>.</p>
               <p xml:id="suss-arhiv-000103.p4">SS pravi: ‘Namesto 'jeste, veste, daste, boste, greste' se v narečjih govori tudi 'jete, vete, date, bote, grete'. (Tako tudi v dvojini <q rend="italic">jeta</q> itd.) To seveda ni knjižno, le pri sestavljenkah z da- so skoraj bolj navadne končnice -ta, -te, -jo (<q rend="italic">pridate</q>). Pač pa se za 3. os. množine tudi pri brezpriponskih glagolih poleg končnice -do rabi tudi -jo. ...'jejo, grejo' in <q rend="italic">vejo</q> je skoraj enako pogosto kot 'jedo, gredo' in <q rend="italic">vedo</q>, pač pa je <q rend="italic">bojo</q> narečno.’</p>
               <p xml:id="suss-arhiv-000103.p5">SP 62 navaja spreganje prihodnjiške oblike glagola <q rend="italic">biti</q> takole: ‘bom boš bo, bova bosta <q rend="italic">in</q> bota bosta <q rend="italic">in</q> bota, bomo boste <q rend="italic">in</q> bote bodo <q rend="italic">in</q> bojo’, kjer <q rend="italic">in</q> označuje nekoliko manj navadno dvojnico, ne pa tudi nepravilno, odsvetovano ali celo prepovedano.</p>
               <p xml:id="suss-arhiv-000103.p6">SSKJ pa: ‘bom boš bo, bomo boste bodo, <q rend="italic">stil.</q> bote bojo’, kjer <q rend="italic">stil.</q> pomeni dvojnico, ki je v sodobnem knjižnem jeziku stilno obarvana. Oznaka <q rend="italic">stil.</q> nadomešča kako izmed stilno-plastnih oznak (biblijsko, knjižno, pesniško, pisarniško, publicistično, vzneseno, narečno, otroško, pogovorno, nižje pogovorno, žargonsko). Tu se mešata pojma knjižni jezik kot socialna in knjižni jezik kot prenosniška zvrst.</p>
               <p xml:id="suss-arhiv-000103.p7">Izmed teh knjig naj bi bila najbolj v normativnost usmerjena oba dela pravopisa, je pa slovarski del še iz davnega leta 1962, torej precej zastarel. Npr. <q rend="italic">bojo</q> je očitno knjižno pogovorno (SPP), narečno (SS), manj navadno, a pravilno (SP 62) in stilno obarvano (SSKJ). Kaže torej, da je <q rend="italic">bojo</q> sprejeto v knjižni jezik (3 : 1 ali 2 : 2, odvisno od tega, kam štejemo splošno oznako stil. iz SSKJ), kjer pa kot bolj sproščena oblika še vedno kontrastira z zborno varianto <q rend="italic">bodo</q>. <q rend="italic">Bote</q>, <q rend="italic">bota</q> sta neknjižna (SPP), narečna (SS), manj navadna (SPS) in stilno obarvana (SSKJ), torej na meji knjižnega jezika (2 : 2 ali 3 : 1). Iz rezultatov po mojem mnenju veje duh SPP-ja, ki v knjižnem jeziku dopušča <q rend="italic">bojo</q>, ne pa <q rend="italic">bota</q>, <q rend="italic">bote</q>.</p>
               <p xml:id="suss-arhiv-000103.p8">V najširši knjižni slovenščini so gotovo najobičajnejše in največ rabljene oblike <q rend="italic">bodo</q>, <q rend="italic">boste</q>, <q rend="italic">bosta</q>, vprašanje pa je, kaj je prevajalec z vključitvijo teh oblik hotel sporočiti. Morda z zavestno kršitvijo knjižne norme zvrst pogovora v izvirniku televizijske oddaje, ki je bila mogoče pogovorna, torej bi težko rekli, da je katera od oblik a priori neustrezna ali celo nepravilna, češ da ni knjižna. Je pa tako tvegal, da pri (vsaj nekaterih) gledalcih ne doseže želenega učinka, temveč nasprotovanje ali zgražanje, ki kot učinek na gledalca morda nista bila del originala. Pri tej rabi gre torej manj za prav ali narobe, bolj pa za uspešnost prepleta splošnejših razmerij med knjižnim in pogovornim jezikom, govorjenim in pisnim jezikom, izvirnikom in prevodom, normami izvirnih in prevodnih besedil, prevajalcem in gledalcem, posameznim gledalcem in večinskim gledalcem itn.</p>
            </div>
         </div>
         <div type="article" xml:id="suss-arhiv-000104"
              corresp="http://www2.arnes.si/~lmarus/suss/arhiv/suss-arhiv-000104.html">
            <head>Dogaja ali se dogaja</head>
            <list type="keywords">
               <item>spreganje</item>
               <item>dogaja ali se dogaja</item>
               <item>glagoli</item>
               <item>povratni glagoli</item>
               <item>reklamni napisi</item>
               <item>raba besed</item>
            </list>
            <div type="question" xml:id="suss-arhiv-000104.div1">
               <p xml:id="suss-arhiv-000104.p1">Zadnje čase opažam pogosto rabo glagola <q>dogaja</q> namesto <q>se dogaja</q> (prvič v reklamnem oglasu Fanta pink dogaja, zadnje čase pa vse pogosteje). Je ta raba pravilna ali ne?</p>
            </div>
            <div type="answer" xml:id="suss-arhiv-000104.div2">
               <p xml:id="suss-arhiv-000104.p2">Glagol <q rend="italic">dogajati se</q> sodi med tako imenovane povratne glagole, ki jih J. Toporišič v ESJ opredeljuje takole:</p>
               <p xml:id="suss-arhiv-000104.p3">1. Glagol s <q rend="italic">se</q> sploh (<q rend="italic">smejati se</q>, <q rend="italic">jokati (se)</q>, <q rend="italic">prepirati se</q>).</p>
               <p xml:id="suss-arhiv-000104.p4">2. Glagol, pri katerem sta vršilec dejanja in od njega prizadeti isto: <q rend="italic">umivati se</q>.</p>
               <p xml:id="suss-arhiv-000104.p5">
                  <q rend="italic">Dogajati se</q> vsekakor ne sodi med slednje, saj nam jezikovni čut pravi, da neka stvar ne more <q>dogajati sebe</q>. Kakšna je torej v tem primeru funkcija <q rend="italic">se</q> oziroma ali je <q rend="italic">se</q> sploh nosilec kakšnega dodatnega pomena?</p>
               <p xml:id="suss-arhiv-000104.p6">Odgovor ponuja SS, v kateri je J. Toporišič natančnejši, saj v poglavju <q>Glagoli in oblike s se</q> oblikovno enake glagole razvrsti v več skupin. Najzanimivejša je prva, v katero se uvrščajo glagolske oblike, pri katerih <q rend="italic">se</q> sam na sebi nič ne pomeni, vendar se ohranja v vseh glagolskih oblikah (prim. <q rend="italic">smejati se</q>, <q rend="italic">smej se</q>, <q rend="italic">smejal se je</q>). Redki glagoli tak <q rend="italic">se</q> imajo ali pa tudi ne: <q rend="italic">jokam se — jokam</q>, <q rend="italic">smučam se — smučam</q>, <q rend="italic">sedem — usedem se</q>, <q rend="italic">iztiriti — iztiriti se</q>.</p>
               <p xml:id="suss-arhiv-000104.p7">
                  <q rend="italic">Dogajati se</q> sicer ne sodi med te redke glagole, vendar se je v slengu <q rend="italic">se</q> pričel opuščati, saj sleng že po svoji naravi teži k poenostavljanju jezika, pa tudi k inovacijam nasploh in k (očitnim) kršenjem ustaljene norme. Ker prisotnost oziroma odsotnost <q rend="italic">se</q> pri obravnavanem glagolu ni pomensko razlikovalna (kot na primer pri glagolu <q rend="italic">ubiti/ubiti se</q>), je <q rend="italic">se</q> zlahka odpadel. Večina v slengu nastalih inovacij ima precej kratko življenjsko dobo, možno pa je, da se v tem konkretnem primeru slengovska raba širi tudi v širši pogovorni jezik.</p>
               <p xml:id="suss-arhiv-000104.p8">Seveda pa razumevanje procesa, ki je pripeljal do osirotele oblike <q rend="italic">dogajati</q>, še ni razlog za to, da bi jo sprejeli tudi v knjižni jezik. Ta dopušča le obliko <q rend="italic">dogajati se</q> in tako bo po vsej verjetnosti ostalo še kar nekaj časa; morda tudi za vedno, če raba <q rend="italic">dogajati</q> v pogovornem jeziku ne bo dovolj agresivna, da bi načela knjižno normo.</p>
            </div>
         </div>
         <div type="article" xml:id="suss-arhiv-000105"
              corresp="http://www2.arnes.si/~lmarus/suss/arhiv/suss-arhiv-000105.html">
            <head>Ali je pravilno geslo: Ljudje, nimate devet življenj!</head>
            <list type="keywords">
               <item>sklanjanje</item>
               <item>rodilnik</item>
               <item>sklanjanje</item>
               <item>sklanjanje</item>
               <item>tožilnik</item>
               <item>devet življenj</item>
               <item>števila</item>
               <item>zanikanje</item>
               <item>zanikanje</item>
               <item>zanikani predmet v rodilniku</item>
               <item>reklamni napisi</item>
            </list>
            <div type="question" xml:id="suss-arhiv-000105.div1">
               <p xml:id="suss-arhiv-000105.p1">Zanima me pravilnost uporabe besede devet v stavku: Ljudje, nimate devet življenj!</p>
            </div>
            <div type="answer" xml:id="suss-arhiv-000105.div2">
               <p xml:id="suss-arhiv-000105.p2">Z besedo <q rend="italic">devet</q> v <q>Ljudje, nimate devet življenj!</q> je takole:</p>
               <p xml:id="suss-arhiv-000105.p3">V knjižni slovenščini stoji zanikani objekt v rodilniku in bi se potemtakem moralo reklo glasiti <q>Ljudje, nimate devetih življenj!</q>. Toda v pogovornem jeziku se ta rodilnik izgublja in ga nadomešča tožilnik. Zato je možno, da so se oglaševalci namerno uklonili tej tendenci in stavek zapisali <q>pogovorno</q>. To je ena od možnih razlag.</p>
               <p xml:id="suss-arhiv-000105.p4">Druga pa izhaja iz tega, da se števniki po SS sklanjajo po dveh vzorcih: z glasovnimi končnicami, npr. <q rend="italic">pet</q>, <q rend="italic">petih</q>, <q rend="italic">petim</q>, <q rend="italic">pet</q>, <q rend="italic">petih</q>, <q rend="italic">petimi</q>, ali z ničtimi končnicami, npr. <q rend="italic">pet</q>, <q rend="italic">pet</q>, <q rend="italic">pet</q>, <q rend="italic">pet</q>, <q rend="italic">pet</q>, <q rend="italic">pet</q>(števniki od 1 do 4 so posebni — nujno se sklanjajo z glasovnimi končnicami, ločijo pa tudi spol (<q rend="italic">en fant</q>, <q rend="italic">ena punca</q>, <q rend="italic">eno kolo</q>; š<q rend="italic">tiri punce</q>, š<q rend="italic">tirje fantje</q>)). Težava je v tem, da SS ne pove ničesar o tem, v katerih primerih se rabi <q>glasovni</q> in kdaj <q>ničti</q> sklanjatveni vzorec. Intuitivno zlahka najdemo primere, v katerih se nam zdi naravnejša ena varianta (<q rend="italic">vrnil se je z devetimi gasilci</q> (*<q rend="italic">z devet gasilci</q>); <q rend="italic">pred tisoč/tristo leti</q> (*<q rend="italic">pred tisočimi/tristotimi leti</q>)) ali pa se nam zdita kar enakovredni (<q rend="italic">Kaj pa boš počel s sto litri vina?</q> in <q rend="italic">Kaj pa boš počel s stotimi litri vina?</q>). Zelo verjetno bi kake trdne napotke za rabo enega oziroma drugega vzorca težko dali, pa tudi od govorca do govorca se sodbe o posameznih primerih razlikujejo (tako so tudi tisto zgoraj zgolj moje osebne sodbe). Možno je, da manj ko je števnik pogost, lažje ga sklanjamo z ničtimi končnicami (kar deloma implicira tudi to, da višje ko je število števnika, lažje ga sklanjamo po ničtem vzorcu, npr. ?<q rend="italic">s petintrideset življenji</q> se zdi <q>bolj sprejemljivo</q> kot *<q rend="italic">z devet življenji</q>). Zdi se tudi, da je sklanjanje z glasovnimi končnicami le redko neustrezno, medtem ko se ničto sklanjanje večkrat ne sliši sprejemljivo (*<q rend="italic">s pet življenji</q>
                  <q rend="italic">mu je le uspelo priti do konca igrice</q>). In kot rečeno, prav gotovo od govorca do govorca raba precej niha.</p>
               <p xml:id="suss-arhiv-000105.p5">Po vsem tem sodeč bi torej lahko rekli, da je ničto sklanjanje števnikov v knjižnem jeziku sicer možno, vendar v konkretnem primeru <q>Ljudje, nimate devet življenj</q> zaradi nizkosti števila z njim ne moremo najuspešneje razložiti takšne oblike števnika. Sprejemljivost stavka (prav vsem Šussovcem se namreč zdi sprejemljiv) bi jaz tu raje skušal razumeti preko ne prav redke rabe tožilnika v nikalnih stavkih ter preko posebnosti sklanjanja, ko govorimo o petih ali več stvareh (saj so si oblike samostalnika v imenovalniku, rodilniku in tožilniku enake, sklanja pa se le števnik in je zato sklanjanje na neki način ošibljeno).</p>
            </div>
         </div>
         <div type="article" xml:id="suss-arhiv-000106"
              corresp="http://www2.arnes.si/~lmarus/suss/arhiv/suss-arhiv-000106.html">
            <head>Štirinajstmesečen ali štirinajst mesečen</head>
            <list type="keywords">
               <item>štirinajstmesečen ali štirinajst mesečen</item>
               <item>pisanje skupaj ali narazen</item>
               <item>ločila</item>
               <item>ločila</item>
               <item>vezaj</item>
               <item>ločila</item>
               <item>vezaj - stični</item>
               <item>števila</item>
            </list>
            <div type="question" xml:id="suss-arhiv-000106.div1">
               <p xml:id="suss-arhiv-000106.p1">Ali prav se piše štirinajstmesečen ali štirinajst mesečen? Ali je morda dovoljeno oboje?</p>
            </div>
            <div type="answer" xml:id="suss-arhiv-000106.div2">
               <p xml:id="suss-arhiv-000106.p2">SPP svetuje, da naj tvorjenke iz števnikov pišemo skupaj, torej <q rend="italic">štirinajstmesečen</q>. Pridevnik lahko zapišemo tudi takole: <q rend="italic">14-mesečen</q>(oba dela povezuje stični vezaj).</p>
            </div>
         </div>
         <div type="article" xml:id="suss-arhiv-000107"
              corresp="http://www2.arnes.si/~lmarus/suss/arhiv/suss-arhiv-000107.html">
            <head>Kako se piše 24517 z besedo</head>
            <list type="keywords">
               <item>števila</item>
               <item>pisanje števila z besedo</item>
            </list>
            <div type="question" xml:id="suss-arhiv-000107.div1">
               <p xml:id="suss-arhiv-000107.p1">Zanima me, kako se piše 24517 z besedo.</p>
            </div>
            <div type="answer" xml:id="suss-arhiv-000107.div2">
               <p xml:id="suss-arhiv-000107.p2">Po SPP število 24517 z besedo zapišemo tako: <q rend="italic">štiriindvajset tisoč petsto sedemnajst</q>(glavne števnike namreč pišemo narazen, razen glavnih števnikov do sto in stotic). Na položnicah, čekih in podobnih dokumentih (npr. kupoprodajne in drugačne pogodbe) — predvsem iz varnostnih razlogov — glavne števnike pišemo tudi skupaj (<q rend="italic">štiriindvajsettisočpetstosedemnajst</q>). Kot vidite, se številu s tem precej zmanjša berljivost in razumljivost.</p>
            </div>
         </div>
         <div type="article" xml:id="suss-arhiv-000108"
              corresp="http://www2.arnes.si/~lmarus/suss/arhiv/suss-arhiv-000108.html">
            <head>Kako se piše 355 000 z besedo</head>
            <list type="keywords">
               <item>števila</item>
               <item>pisanje števila z besedo</item>
            </list>
            <div type="question" xml:id="suss-arhiv-000108.div1">
               <p xml:id="suss-arhiv-000108.p1">Zanima me, kako se pravopisno pravilno piše številka: 355 000? Tristo petinpetdeset tisoč ali tristopetdesetpet tisoč.</p>
            </div>
            <div type="answer" xml:id="suss-arhiv-000108.div2">
               <p xml:id="suss-arhiv-000108.p2">Pravopisno pravilni zapis je prvi, torej <q rend="italic">tristo petinpetdeset tisoč</q>(glavne števnike namreč pišemo narazen, razen glavnih števnikov do sto in stotic).</p>
               <p xml:id="suss-arhiv-000108.p3">Število 55 pa se v slovenščini glasi <q rend="italic">petinpetdeset</q>, ne <q rend="italic">petdesetpet</q>(kot na primer v nekaterih drugih slovanskih jezikih). Ta sistemska ureditev, ki v izgovoru zgrabi števila pri repu, torej pri količinsko manjšem delu, velja za vse števnike od 20 do 100 (izvorno gledano tudi za števnike od 10 do 20, npr. <q rend="italic">enajst</q> je v praslovanščini oblikovno ustrezalo <q rend="italic">ena na deset</q>), razen za čiste desetice, pri katerih se branja lotimo na začetku (npr. 60 je <q rend="italic">šestdeset</q>, ne <q rend="italic">desetšest</q>). Tako kot čiste desetice beremo tudi stotice, tisočice ... (npr. <q rend="italic">tristo</q>, <q rend="italic">dva tisoč</q>).</p>
            </div>
         </div>
         <div type="article" xml:id="suss-arhiv-000109"
              corresp="http://www2.arnes.si/~lmarus/suss/arhiv/suss-arhiv-000109.html">
            <head>Kako se decimalna števila zapišejo z besedo</head>
            <list type="keywords">
               <item>števila</item>
               <item>pisanje števila z besedo</item>
               <item>decimalna števila</item>
            </list>
            <div type="question" xml:id="suss-arhiv-000109.div1">
               <p xml:id="suss-arhiv-000109.p1">Imam dve pravopisni vprašanji, če mogoče poznate odgovor (nekako nisem uspel najti odgovora v nobenem pravopisu). Kako je s pisanjem decimalnih števil? Kako zapisati 2,15 SIT (oz. 101,15 SIT)? Očitna rešitev je uporaba stotinov, ampak mene zanima zapis z decimalkami, ker so tudi stotini lahko premalo natančni.</p>
               <table xml:id="suss-arhiv-000109.table1">
                  <row>
                     <cell xml:id="suss-arhiv-000109.cell1">dva cela petnajst tolarjev</cell>
                  </row>
                  <row>
                     <cell xml:id="suss-arhiv-000109.cell2">dva cela petnajst tolarja</cell>
                  </row>
                  <row>
                     <cell xml:id="suss-arhiv-000109.cell3">dve celi petnajst tolarjev</cell>
                  </row>
                  <row>
                     <cell xml:id="suss-arhiv-000109.cell4">dve celi petnajst tolarja</cell>
                  </row>
                  <row>
                     <cell xml:id="suss-arhiv-000109.cell5">sto en cel petnajst tolarjev</cell>
                  </row>
                  <row>
                     <cell xml:id="suss-arhiv-000109.cell6">sto en cel petnajst tolarja</cell>
                  </row>
                  <row>
                     <cell xml:id="suss-arhiv-000109.cell7">sto ena cela petnajst tolarjev</cell>
                  </row>
                  <row>
                     <cell xml:id="suss-arhiv-000109.cell8">sto ena cela petnajst tolarja</cell>
                  </row>
               </table>
            </div>
            <div type="answer" xml:id="suss-arhiv-000109.div2">
               <p xml:id="suss-arhiv-000109.p2">Izgovor decimalnih števil ni posebej obravnavan niti v SPP 94 niti v SS, kot ste že sami ugotovili. V SSKJ pod geslom cel najdemo tale primer:</p>
               <p xml:id="suss-arhiv-000109.p3">cel -a -o tudi -o [ceu] prid.</p>
               <list xml:id="suss-arhiv-000109.list2">
                  <item xml:id="suss-arhiv-000109.item4">* mat. ena cela, pet stotink 1,05</item>
                  <item xml:id="suss-arhiv-000109.item5">* mat. pet celih, deset milijonin (pri geslu <q rend="italic">milijonina</q>)</item>
               </list>
               <p xml:id="suss-arhiv-000109.p4">Iz teh zgledov vidimo, da se pridevnik <q rend="italic">cel</q> sklanja, in sicer v odvisnosti od izpuščenega samostalnika <q rend="italic">enota</q> (z njim se ujema v spolu, številu in sklonu), ki si ga lahko mislimo, kadar smo v dvomih, kako sklanjati pridevnik <q rend="italic">cel</q>. Res pa je, da je danes raba pogosto drugačna, ker se izgublja spomin, da <q rend="italic">ena cela tri</q> pravzaprav pomeni <q rend="italic">ena cela enota in tri desetin(k)e te enote</q>. Da se pridevnik <q rend="italic">cel</q> ne sklanja tako kot vsakokratni samostalnik, na katerega se nanaša, lahko sklepamo po tem, da takšne oblike zvenijo zelo tuje. Če je enota slovenski tolar, bi v tem primeru sklanjali:</p>
               <list xml:id="suss-arhiv-000109.list3">
                  <item xml:id="suss-arhiv-000109.item6">1,15 SIT en cel (tolar) petnajst (stotin tolarja)</item>
                  <item xml:id="suss-arhiv-000109.item7">2,15 SIT dva cela (tolarja) petnajst (stotin tolarja)</item>
                  <item xml:id="suss-arhiv-000109.item8">3,15 SIT trije celi (tolarji) petnajst (stotin tolarja)</item>
               </list>
               <p xml:id="suss-arhiv-000109.p5">Skratka, ne glede na to, o kateri enoti govorimo, uporabljamo vedno enake oblike kakor v osnovnem primeru, kjer si mislimo samostalnik <q rend="italic">enota</q>, ob to obliko pa postavimo poljubno enoto (v našem primeru <q rend="italic">tolar</q>), in sicer v rodilniku ednine, ne glede na število teh enot. Ta rodilniška edninska oblika očitno izvira iz slovnično nadrejenih <q rend="italic">stotin</q>, <q rend="italic">desetin</q> ..., medtem ko se prvi <q rend="italic">tolar</q> in <q rend="italic">stotine</q> ne izrekajo, oziroma se prvi <q rend="italic">tolar</q> prelevi v namišljeni samostalnik <q rend="italic">enota</q> (<q rend="italic">trije celi tolarji</q>
                  <q rend="italic">petnajst stotin tolarja</q> &gt; <q rend="italic">tri cele enote petnajst stotin tolarja</q> &gt; <q rend="italic">tri cele petnajst tolarja</q>) Torej bo takole:</p>
               <list xml:id="suss-arhiv-000109.list4">
                  <item xml:id="suss-arhiv-000109.item9">1,15 SIT (t, m ...) ena cela petnajst tolarja (tone, metra ...)</item>
                  <item xml:id="suss-arhiv-000109.item10">2,15 SIT (t, m ...) dve celi petnajst tolarja (tone, metra ...)</item>
                  <item xml:id="suss-arhiv-000109.item11">3,15 SIT (t, m ...) tri cele petnajst tolarja (tone, metra ...)</item>
                  <item xml:id="suss-arhiv-000109.item12">4,15 SIT (t, m ...) štiri cele petnajst tolarja (tone, metra ...)</item>
                  <item xml:id="suss-arhiv-000109.item13">5,15 SIT (t, m ...) pet celih petnajst tolarja (tone, metra ...)</item>
                  <item xml:id="suss-arhiv-000109.item14">100,15 SIT (t, m ...) sto celih petnajst tolarja (tone, metra ...)</item>
                  <item xml:id="suss-arhiv-000109.item15">101, 15 SIT (t, m ...) sto ena cela petnajst tolarja (tone, metra ...)</item>
                  <item xml:id="suss-arhiv-000109.item16">102,15 SIT (t, m ...) sto dve celi petnajst tolarja (tone, metra ...)</item>
                  <item xml:id="suss-arhiv-000109.item17">103,15 SIT (t, m ...) sto tri cele petnajst tolarja (tone, metra ...)</item>
                  <item xml:id="suss-arhiv-000109.item18">itd.</item>
               </list>
               <p xml:id="suss-arhiv-000109.p6">S tega vidika bi bilo neustrezno npr. <q rend="italic">dva cela tri</q>, <q rend="italic">tri cela tri</q>, <q rend="italic">sto cela tri tolarjev</q>, <q rend="italic">osem cela tri tolarja</q> itd., čeprav je dejansko tako, da se vse to zelo široko uporablja. To niti ni čudno, saj se človek le stežka pouči o standardni rabi iz kakega priročnika, dejstvo pa je tudi, da je stvar nemalo zakomplicirana, govorimo pa načeloma raje spontano, kot da moramo ob vsaki besedi aktivno razmišljati o npr. sklonu. Ko se v takih primerih izgubi <q>avtomatizem</q>, se v jeziku običajno kaj spremeni. Očitno je, da besedico <q rend="italic">cela</q> marsikdo že občuti kot nesklonljivo obliko, ki izgublja svoj izvorni pomen in svojo sklonsko odvisnost in se zato rabi kakor npr. <q rend="italic">zarez</q> v hrvaščini (5,6 = <q rend="italic">pet zarez šest</q>) ali <q rend="italic">point</q> v angleščini (5.6 = <q rend="italic">five point six</q>). Izraz <q rend="italic">cela</q> torej vse bolj postaja zgolj znak za ločevanje celih števil in njihovih decimalnih mest in ima vse manj svojega bivšega pomena; danes nam očitno pomeni pravzaprav <q rend="italic">decimalna vejica</q>. Če se bo taka raba oblike <q rend="italic">cela</q> še naprej širila, bo verjetno nekoč prevladala, zaenkrat pa naj bi v standardnem jeziku še upoštevali zgoraj opisani sistem.</p>
               <p xml:id="suss-arhiv-000109.p7">Vendar se za ta sistem pokažejo še večje težave, ko pridemo do primerov z neimenovalniškimi skloni. Npr. imenovalniški <q rend="italic">dve celi tri tolarja</q> bi v stavku <q rend="italic">tečaj se je ustavil pri 2,3 SIT</q> morali brati <q rend="italic">tečaj se je ustavil pri dveh celih treh tolarja</q> &gt; <q rend="italic">dveh celih enotah treh desetinah tolarja</q>. In o tem res ne gre več zgubljati besed, saj se oblika verjetno zdi čudna prav vsakomur, standardni jezik gor ali dol. Zdi se mi dosti bolj verjetno, da bi kdo rekel <q rend="italic">tečaj se je ustavil pri dva cela treh tolarjih</q>, <q rend="italic">pri dva celih tri tolarja</q> (čeprav to ni ne prvi ne drugi sistem, ampak spet nekaj tretjega), marsikdo pa verjetno tudi <q rend="italic">tečaj se je ustavil pri dva cela tri tolarja</q>.</p>
            </div>
         </div>
         <div type="article" xml:id="suss-arhiv-000110"
              corresp="http://www2.arnes.si/~lmarus/suss/arhiv/suss-arhiv-000110.html">
            <head>Zapisovanje deležev</head>
            <list type="keywords">
               <item>števila</item>
               <item>zapisovanje deležev</item>
            </list>
            <div type="question" xml:id="suss-arhiv-000110.div1">
               <p xml:id="suss-arhiv-000110.p1">Drugo vprašanje pa je zapisovanje deležev. Do 100 mi je stvar jasna (ena polovica, ena petina, ena petinštiridesetina, ena stotina, ena enina?, ena tisočina). Kaj pa npr. 1/101 ali 1/102? Je to ena stoenina oz. ena stopolovica?</p>
            </div>
            <div type="answer" xml:id="suss-arhiv-000110.div2">
               <p xml:id="suss-arhiv-000110.p2">V SS je v poglavju o besedotvorju omenjeno, da so samostalniki, ki pomenijo enoto tolikega dela, izpeljani iz vrstilnega števnika (<q rend="italic">prvi</q>, <q rend="italic">drugi</q>, <q rend="italic">tretji</q>...). Tvorijo se s priponskim obrazilom <q rend="italic">-ina</q>, lahko tudi <q rend="italic">-ek</q> (ti so moškega spola, npr. <q rend="italic">desetek</q>). Zgledi: <q rend="italic">desetina</q>, <q rend="italic">tretjina</q>, <q rend="italic">četrtina</q>, <q rend="italic">petina</q>, <q rend="italic">stotina</q>. Očitno sta prva dva števnika izjemna, saj 1/1 ni <q rend="italic">ena prvina</q> in 1/2 ne <q rend="italic">ena drugina</q>. Izraza <q rend="italic">enina</q> sicer ni v SSKJ, a če se prav spominjam iz gimnazije, ga je profesorica uporabljala.</p>
               <p xml:id="suss-arhiv-000110.p3">V SPP je nekaj skopih navodil glede zapisovanja števnikov (kdaj jih pišemo skupaj oz. narazen) — vse tvorjenke iz števnikov (mednje spadajo tudi imena deležev) se pišejo skupaj: <q rend="italic">na desettisoče (ljudi je bilo)</q>, <q rend="italic">stotisoči (umirajo od lakote)</q>, <q rend="italic">osemtisočak</q>, <q rend="italic">stotisočica</q>, <q rend="italic">dvestotisočin(k)a</q>, <q rend="italic">stomilijonina</q>; <q rend="italic">šestmilijonski</q>, <q rend="italic">petmilijarden</q>; <q rend="italic">pettisočkrat</q>, <q rend="italic">stomilijonkrat</q>, <q rend="italic">tristotisočkrat</q>, <q rend="italic">ničkolikokrat</q>, <q rend="italic">nekajkrat</q>, <q rend="italic">večkrat</q>, <q rend="italic">stotikrat</q>; <q rend="italic">stopetnajstič</q>, <q rend="italic">dvatisočdrugič</q>, <q rend="italic">petmilijontič</q>.</p>
               <p xml:id="suss-arhiv-000110.p4">Poglejmo še v SSKJ: kot posebna gesla so navedeni samostalniki, ki izražajo enoto tolikega dela, od <q rend="italic">polovice</q> do <q rend="italic">dvanajstine</q>; nekateri imajo še drugotne pomene (<q rend="italic">sedmina</q>, <q rend="italic">osmina</q>, <q rend="italic">devetina</q>). Kot ste sami ugotovili, lahko tvorimo nadaljnje samostalnike s priponskim obrazilom <q rend="italic">-ina</q>, in sicer do <q rend="italic">stotine</q>. Nato po stoticah nadaljujemo: <q rend="italic">dvestotina</q>, <q rend="italic">tristotina ...</q>, <q rend="italic">tisočina</q>. Kot je bilo pričakovati, nikjer niso omenjeni primeri, ki jih navajate: 1/101, 1/102 ..., a če jih je že treba brati, bo (poleg <q rend="italic">ena s sto ena</q> ali <q rend="italic">ena od sto ena</q>) verjetno najprimernejša rešitev, da ponavljamo postopek kot pri 1—100, zapisujemo pa jih skupaj kot vse druge tvorjenke iz števnikov. Torej <q rend="italic">ena stoenina</q>, <q rend="italic">stopolovica</q>, <q rend="italic">stotretjina</q>, <q rend="italic">stočetrtina</q> ..., in podobno:</p>
               <p xml:id="suss-arhiv-000110.p5">1/1001 = <q rend="italic">ena tisočenina</q>
               </p>
               <p xml:id="suss-arhiv-000110.p6">1/1108 = <q rend="italic">ena tisočstoosmina</q> itd.</p>
               <p xml:id="suss-arhiv-000110.p7">Med zgledi iz SP ste verjetno opazili <q rend="italic">dvestotisočino</q> in <q rend="italic">stomilijonino</q> (<q rend="italic">stotisočina</q> in <q rend="italic">stomilijonina</q> sta tudi v SSKJ).</p>
               <p xml:id="suss-arhiv-000110.p8">Eden izmed naših članov se je pritožil, da sta mu obliki <q rend="italic">stoenina</q> in <q rend="italic">stopolovica</q> povsem tuji, da ne rečem grozni, in bi mu bili bolj razumljivi <q rend="italic">stoprvina</q> in <q rend="italic">stodrugina</q>. Drugi pa je menil, da je bolj kot <q rend="italic">stopolovica</q> ušesu prijazna <q rend="italic">stodvojina</q>. Za širše zastavljeno anketo nekako ni bilo časa in volje, jaz pa vztrajam pri svojem predlogu, ki je vsaj logičen in sistematičen. (Vendar je pri <q rend="italic">stopolovici</q> treba povedati, da je izraz zavajajoč — pri takem deležu namreč ne gre za nikakršno <q rend="italic">polovico</q>, gre zgolj za števko 2 (kot del števila 102).)</p>
               <p xml:id="suss-arhiv-000110.p9">Pri milijardi je v slovarju navedena le oblika <q rend="italic">milijardinka</q>, ne pa tudi <q rend="italic">milijardina</q>. Sicer imamo <q rend="italic">desetina</q> in <q rend="italic">desetinka</q>, <q rend="italic">stotina</q> in <q rend="italic">stotinka</q>, <q rend="italic">tisočina</q> in <q rend="italic">tisočinka</q>, <q rend="italic">milijonina</q> in <q rend="italic">milijoninka</q>; izraz s pripono -ina pomeni <q>del na x enakih delov razdeljene celote</q> (x-ti del celote), tisti s pripono -inka pa <q>del na x delov razdeljene merske enote</q> (x-ti del merske enote), npr:</p>
               <p xml:id="suss-arhiv-000110.p10">milijonina -e ž, del na milijon enakih delov razdeljene celote: milijonina te dolžine / na ostale prebivalce pride komaj milijonina tega bogastva; osvetlitev traja milijonino sekunde <q rend="italic">milijoninko</q>* mat. pet celih, deset milijonin</p>
               <p xml:id="suss-arhiv-000110.p11">milijoninka -e ž, del na milijon enakih delov razdeljene merske enote: priprava zaznava celo milijoninke stopinj; deset milijonink grama / ekspr. vse se je zgodilo v milijoninki sekunde: v izredno kratkem času</p>
               <p xml:id="suss-arhiv-000110.p12">Kot vidimo, je beseda <q rend="italic">milijonina</q> nadpomenka besede <q rend="italic">milijoninka</q> (saj je vsaka merska enota neke vrste celota) in bi sklepali, da <q rend="italic">milijardinka</q> ne more pomeniti <q rend="italic">milijardine</q>. Prav gotovo pa beseda <q rend="italic">milijardina</q> ni napačno tvorjena, le redka je in tuje zveni, zato je tudi ni v SSKJ. <q rend="italic">Bilijonine</q> tudi ni v slovarju, pod geslom <q rend="italic">bilijonski</q> pa je naveden zgled <q>bilijonski del celote</q>, kar ustreza <q rend="italic">bilijonini</q>.</p>
               <p xml:id="suss-arhiv-000110.p13">Morda ste opazili, da se pri tvorjenki <q rend="italic">milijonina</q> kaže nedoslednost v smislu tvorbe iz vrstilnega števnika, saj bi se praviloma morala glasiti <q rend="italic">milijontina</q>, ker je vrstilni števnik <q rend="italic">milijonti</q>. Nemara je razlog v tem, da ni izpeljana iz zveze <q>milijonti del</q>, temveč <q>milijonski del</q> (prim. <q rend="italic">bilijonski</q>). Menim pa, da bi se rojeni govorci slovenščine strinjali, da so oblike <q rend="italic">milijonina</q>, <q rend="italic">milijardina</q>, <q rend="italic">bilijonina</q> dosti bolj sprejemljive kot <q rend="italic">milijontina</q> (??), <q rend="italic">milijardtina</q> (??), <q rend="italic">bilijontina</q> (??), ne glede na nedoslednost njihove tvorbe.</p>
            </div>
            <div type="comment" xml:id="suss-arhiv-000110.div3">
               <p xml:id="suss-arhiv-000110.p14">Najlepša hvala za vaš odgovor. Moram se kar malce opravičiti, nekako si nisem predstavljal, da vam bom nakopal toliko dela s vprašanjem, ki se mi je na prvi pogled zdelo kar osnovnošolsko, očitno pa še nihče ni hotel postaviti trdnega pravila.</p>
               <p xml:id="suss-arhiv-000110.p15">Razlaga, da pri decimalnih številih izpuščamo besedi enota in desetinka (stotinka) mi je zelo všeč. Kakšna oblika na prvi pogled zazveni malce nenavadno (dve celi ena tolarja), ampak ko bolje pomisliš, je popolnoma logična. Pri deležih se je res teže odločiti. Tudi meni sta najbolj všeč obliki stoenina in stopolovica. Morda res zvenita tuje, ampak <q>stodrugina</q> in <q>stodvojina</q> zvenita še bolj čudno.</p>
               <p xml:id="suss-arhiv-000110.p16">Kar presenetila pa me je pomenska razlika med <q>milijonina</q> in <q>milijoninka</q>. Do zdaj sem bil prepričan, da je milijoninka le pomanjševalnica milijonine (in to tako prepričan, da sploh nisem nikoli pogledal v SSKJ). Spotoma pa sem opazil še, da sem oblike na <q>-ka</q> nekako pozabil tudi v BesAni (Word jih je zelo navdušeno podčrtoval). Za Office 2000 je žal prepozno, v naslednjih različicah pa jih bom dodal (upam, da jih črkovalnik ne bo preveč iztrebil iz uporabe).</p>
            </div>
         </div>
         <div type="article" xml:id="suss-arhiv-000111"
              corresp="http://www2.arnes.si/~lmarus/suss/arhiv/suss-arhiv-000111.html">
            <head>Oblike števila dve</head>
            <list type="keywords">
               <item>posebnosti jezika</item>
               <item>raba besed</item>
               <item>števila</item>
               <item>število dve</item>
               <item>dva ali dve</item>
            </list>
            <div type="question" xml:id="suss-arhiv-000111.div1">
               <p xml:id="suss-arhiv-000111.p1">Muči me številka dve. Kako se pravilno bere npr.: "Telefonska številka je ena sedem pet dve dve nič dve" ali "Telefonska številka je ena sedem pet dva nič dva" (tako berejo na Valu 202).</p>
            </div>
            <div type="answer" xml:id="suss-arhiv-000111.div2">
               <p xml:id="suss-arhiv-000111.p2">Težko je odgovarjati na takšna vprašanja. Kaj od obojega je prav? Kaj sploh je prav in kdo določa, kaj je prav? Iz teh dilem smo si skušali pomagati s SES, SPP in SSKJ.</p>
               <p xml:id="suss-arhiv-000111.p3">SPP pravi, da imajo številke sledeča imena: <q rend="italic">nič</q>, <q rend="italic">ena</q>, <q rend="italic">dve</q>, <q rend="italic">tri</q>... Tudi SSKJ razlaga geslo <q rend="italic">dva</q> kot: 1. izraža število dve [2] a) v samostalniški rabi: ena in ena je dve ... Kar je seveda zelo čudno, saj geslo <q rend="italic">dva</q> razlaga z uporabo oblike <q rend="italic">dve</q>.</p>
               <p xml:id="suss-arhiv-000111.p4">V SES piše, da se je števnik dva razvil iz praslovanskega števnika, ki se je tudi končeval na <q rend="italic">-va</q>(in začel z <q rend="italic">d-</q>). Imel je obliko za ženski spol, ki se je ravno tako kot v sodobni slovenščini končevala na <q rend="italic">-ve</q>.</p>
               <p xml:id="suss-arhiv-000111.p5">Vse torej kaže, da se v slovenskem knjižnem jeziku številka 2 imenuje <q rend="italic">dve</q>. Če pogledamo še ostala imena številk, vidimo, da tudi druga števila od 1 do 4 označujejo oblike števnikov za ženski spol: <q rend="italic">ena hiša</q>, <q rend="italic">en korak</q>; <q rend="italic">dve hiši</q>, <q rend="italic">dva koraka</q>; <q rend="italic">tri hiše</q>, <q rend="italic">trije koraki</q>; <q rend="italic">štiri hiše</q>, <q rend="italic">štirje koraki</q>; <q rend="italic">pet hiš</q>, <q rend="italic">pet korakov.</q> Vendar pa je raba <q rend="italic">dva</q> kot zamenjave za <q rend="italic">dve</q> precej pogostejša od rabe en kot zamenjave za <q rend="italic">ena</q>. Zamenjave <q rend="italic">trije</q> za <q rend="italic">tri</q> in <q rend="italic">štirje</q> za <q rend="italic">štiri</q> pa še svoj živi dan nisem zasledil. Ime <q rend="italic">dva</q> za 2 je pogosto tudi v sestavljenih številih. Tako poznamo <q rend="italic">dvanajst</q>, <q rend="italic">dvajset</q> in <q rend="italic">dva tisoč</q>, izjema je <q rend="italic">dvesto</q>, medtem ko poznamo le <q rend="italic">tristo</q>, <q rend="italic">tri tisoč</q> in <q rend="italic">trinajst</q>.</p>
               <p xml:id="suss-arhiv-000111.p6">S knjigami si pri razlagi te posebnosti ne moremo kaj dosti pomagati. Ravno tako sami nismo bili sposobni priti do kake prepričljive razlage. <q rend="italic">Dva</q> se veže tudi s <q rend="italic">-krat</q>, z moško obliko je tvorjen tudi <q rend="italic">enkrat</q>. A še vedno imamo <q rend="italic">trikrat</q> in <q rend="italic">štirikrat</q>. Vse kaže na to, da raba osnovnih števnikov v slovenščini ni najbolj dosledna in ne tvori preprostega sistema.</p>
               <p xml:id="suss-arhiv-000111.p7">Ker se <q rend="italic">dva</q> tako pogosto pojavlja tam, kjer se drugače pojavljajo oblike števnikov za ženski spol, lahko sklepamo le, da je sopojavljanje <q rend="italic">dva</q> in <q rend="italic">dve</q> bolj razumljivo in torej tudi manj napačno, kot bi bilo sopojavljanje <q rend="italic">tri</q> in <q rend="italic">trije</q> (če bi sploh obstajalo). Še več, ker se <q rend="italic">dva</q> pojavlja tako pogosto, je smiselno govoriti o dvojnosti, ne pa o napaki. Seveda, če se želite ravnati le po SPP (po našem mnenju slepo branje le ene knjige ni zelo dobro, ne glede na knjigo), je pravilno <q rend="italic">dve</q> in nič drugega.</p>
               <p xml:id="suss-arhiv-000111.p8">Za konec pa še malo bolj za šalo: telefonska številka je že zaradi imena ena sama oziroma predstavlja eno samo število, in je torej sestavljena iz števk, ne številk (števka je cifra). Ko torej prebiramo telefonsko številko, bi verjetno bilo pravilno prebrati celotno številko kot eno število, torej: <q rend="italic">milijon sedemsto dvainpetdeset tisoč dvesto dve</q>, saj je to ime tega števila. Če pa bi hoteli številko razbiti na manjše kose, bi ga morali prebrati v obliki števk, iz katerih je sestavljena. Po SPP so imena števk: <q rend="italic">ničla</q>, <q rend="italic">enka</q>, <q rend="italic">dvojka</q>, <q rend="italic">trojka</q>, <q rend="italic">štirica</q>, <q rend="italic">petica</q>, <q rend="italic">šestica</q>, <q rend="italic">sedmica</q>, <q rend="italic">osmica</q>, <q rend="italic">devetica</q>. 1752202 = <q rend="italic">enka sedmica petica dvojka dvojka ničla dvojka</q>. (Celoten odstavek vzemite z rezervo, saj je bolj šala in prikaz nesmiselnosti preveč striktnega upoštevanja pravopisa.)</p>
            </div>
         </div>
         <div type="article" xml:id="suss-arhiv-000112"
              corresp="http://www2.arnes.si/~lmarus/suss/arhiv/suss-arhiv-000112.html">
            <head>Ponoven ali ponovni</head>
            <list type="keywords">
               <item>pridevniki</item>
               <item>ponoven ali ponovni</item>
               <item>pridevniki</item>
               <item>vrstni pridevniki</item>
               <item>pridevniki</item>
               <item>kakovostni pridevniki</item>
               <item>pridevniki</item>
               <item>določnost</item>
               <item>pridevniki</item>
               <item>nedoločnost</item>
               <item>stopnjevanje</item>
               <item>presežnik</item>
               <item>stopnjevanje</item>
               <item>primernik</item>
               <item>pridevniki</item>
               <item>svojilni pridevniki</item>
            </list>
            <div type="question" xml:id="suss-arhiv-000112.div1">
               <p xml:id="suss-arhiv-000112.p1">Prosim, da mi pomagate rešiti moje jezikovno vprašanje. Zanima me namreč, katera oblika pridevnika v naslednjem stavku je pravilna: <q>Inšpekcijska odločba se odpravi in se zadeva vrne organu prve stopnje v PONOVNI postopek.</q> ali <q>Inšpekcijska odločba se odpravi in se zadeva vrne organu prve stopnje v PONOVEN postopek.</q> Sam sem skoraj prepričan, da je pravilna prva varianta, moj šef pa mi jo vztrajno popravlja. Kdo ima prav?</p>
            </div>
            <div type="answer" xml:id="suss-arhiv-000112.div2">
               <p xml:id="suss-arhiv-000112.p2">V tem primeru gre načeloma lahko ali za razlikovanje med določno in nedoločno obliko pridevnika ali pa za vrstno rabo pridevnika. Če pogledamo v SS in SP, o rabi določne in nedoločne oblike ni prav dosti povedati, razen že znanega: nedoločna oblika se uporablja pri predmetih/ dogodkih/ stanjih, ki jih prvič opisujemo, določna oblika pa v primerih, ko govorimo že prej omenjeni zadevi. Slovenščina določnost izraža tako, da kakovostnim pridevnikom moškega spola ednine v imenovalniku (in pri samostalnikih s kategorijo neživosti še v tožilniku) doda <q rend="italic">-i</q>(<q rend="italic">mlad — mladi</q>, <q rend="italic">ponoven — ponovni</q> ...), včasih se spremeni tudi mesto in/ali vrsta naglasa (<q rend="italic">st<hi rend="bold">a</hi>r — st<hi rend="bold">á</hi>ri</q>, <q rend="italic">d<hi rend="bold">e</hi>bel — deb<hi rend="bold">é</hi>li</q>, <q rend="italic">v<hi rend="bold">e</hi>lik — vel<hi rend="bold">i</hi>ki</q> ...) ali pa celo osnova (<q rend="italic">majhen — mali</q>). Razen pri kakovostnih pridevnikih moškega spola pa knjižna slovenščina nima posebne oblike za izražanje določnosti (pokrajinsko in pogovorno je to ponekod (Primorska, Ljubljana itd.) možno, npr. <q rend="italic">v mislih sem imel ta rdečo škatlo, ne ta rumene</q>); v nasprotju z večino romanskih in germanskih jezikov, ki to lahko izrazijo (ali celo morajo izraziti) povsod, in to z določnim ali nedoločnim členom (recimo v angleščini: <q rend="italic">a/the</q>). Izjema so svojilni pridevniki, števniki ter primerniki in presežniki, ki so že po definiciji določni (npr. <q rend="italic">bratov</q>, <q rend="italic">prvi</q>, <q rend="italic">lepši</q>, <q rend="italic">najlepši</q> ...).</p>
               <p xml:id="suss-arhiv-000112.p3">O vrstni rabi pridevnika pa, poenostavljeno, govorimo tedaj, ko pridevnik odgovarja na vprašanje <q rend="italic">kateri</q>. (Npr. <q rend="italic">Črni kruh je na zgornji polici</q>— <q rend="italic">črni</q> je tu rabljen vrstno; <q rend="italic">Njegov bicikel je bil včasih črn</q> — <q rend="italic">črn</q> nastopa tu kot lastnostni pridevnik, odgovarja pa na vprašanje <q rend="italic">kakšen</q>.)</p>
               <p xml:id="suss-arhiv-000112.p4">Vaš primer ('Inšpekcijska odločba se odpravi in se zadeva vrne organu prve stopnje v <q rend="italic">ponoven/ponovni</q> postopek.’) bi skušali pojasniti takole: varianta s <q rend="italic">ponovni postopek</q> je možna, če v pravnem jeziku obstaja ustaljen pojem <q rend="italic">ponovni postopek</q>, tako kot imamo v vsakdanjem jeziku pojem <q rend="italic">črni kruh</q> (kar bi pomenilo vrstno rabo pridevnika). Razlaga z določno obliko pa se mi ne zdi možna. Primer lahko namreč preubesedimo takole: ‘Inšpekcijska odločba se odpravi in zadeva se da <q rend="italic">še enkrat</q> (<q rend="italic">ponovno</q>) v postopek organu prve stopnje.’ Četudi je jasno, za kateri postopek gre (recimo <q rend="italic">postopek ugotavljanja odgovornosti</q>), je sporočilo samo to, da se zadevo pač še enkrat pošlje v postopek ugotavljanja odgovornosti. Če pa bi želeli rabiti določno obliko, bi morala biti ponovnost inherentna lastnost tega postopka oziroma bi to moral biti ustaljen pojem. Verjetnejša ubeseditev se nam torej zdi tista s <q rend="italic">ponoven postopek</q> (še bolj običajna bi bila zgornja različica s prislovom <q rend="italic">še enkrat/</q>
                  <q rend="italic">ponovno</q>), razen če je, kot rečeno, <q rend="italic">ponovni postopek</q> v pravnem jeziku ustaljen pojem — tu pa v našo debato vstopijo pravniki.</p>
            </div>
            <div type="reference" xml:id="suss-arhiv-000112.div3">
               <p xml:id="suss-arhiv-000112.p5">Glej tudi: <ref target="#suss-arhiv-000113">Neuraden ali neuradni urad za jezik</ref>.</p>
               <p xml:id="suss-arhiv-000112.p6">Glej tudi: <ref target="#suss-arhiv-000148">Suh vodoodbojen ali suhi vodoodbojni zaključni omet</ref>.</p>
               <p xml:id="suss-arhiv-000112.p7">Glej tudi: <ref target="#suss-arhiv-000346">Kako uporabljati določne pridevnike?</ref>.</p>
            </div>
         </div>
         <div type="article" xml:id="suss-arhiv-000113"
              corresp="http://www2.arnes.si/~lmarus/suss/arhiv/suss-arhiv-000113.html">
            <head>Neuraden ali neuradni urad za jezik</head>
            <list type="keywords">
               <item>pridevniki</item>
               <item>neuraden ali neuradni</item>
               <item>pridevniki</item>
               <item>kakovostni pridevniki</item>
               <item>pridevniki</item>
               <item>vrstni pridevniki</item>
               <item>pridevniki</item>
               <item>določnost</item>
               <item>pridevniki</item>
               <item>nedoločnost</item>
               <item>urad za jezik</item>
            </list>
            <div type="question" xml:id="suss-arhiv-000113.div1">
               <p xml:id="suss-arhiv-000113.p1">Je ŠUSS neuraden ali neuradni urad za jezik?</p>
            </div>
            <div type="answer" xml:id="suss-arhiv-000113.div2">
               <p xml:id="suss-arhiv-000113.p2">Šuss je neuraden urad za jezik. <q rend="italic">Neuraden</q>(kakovostni pridevnik) je uporabljen zato, da opiše, za kakšen urad za jezik gre. Če bi šlo v našem primeru za ustaljen pojem, npr. za terminološko zvezo (recimo da bi v Sloveniji že obstajal urad za jezik na državni, uradni ravni), če bi torej že vnaprej vedeli, da razlikujemo več vrst uradov za jezik, med katerimi je tudi <q rend="italic">neuradni urad za jezik</q>, bi ga imenovali tako. V tem primeru bi šlo za vrstno rabo pridevnika: <q rend="italic">urad katere od obstoje</q> č<q rend="italic">ih vrst uradov</q>.</p>
               <p xml:id="suss-arhiv-000113.p3">Lahko gre znotraj besedila tudi za zgolj besedilno določnost kakovostnega pridevnika, ki se izraža s končnico -<q rend="italic">i</q>(<q rend="italic">rdeč</q> — <q rend="italic">rdeči</q>). Ko opisujemo lastnost našega urada za jezik, v besedilu prvič zapišemo <q rend="italic">neuraden</q> (urad pač, ki deluje neinstitucionalizirano in nima kakih večjih pooblastil). Ko se zveza pojavi naslednjič, že od prej vemo, o čem govorimo, gre za že znano stvar. Pridevnik <q rend="italic">neuradni</q> je dodan v dvojni funkciji: prvotno za vzpostavljanje nedvoumne besedilne določnosti oziroma istovetenja z že omenjeno stvarjo, opisovanje lastnosti pa je drugotnega pomena (npr. <q rend="italic">Šuss je neuraden urad za jezik. Ustanovljen je bil takrat pa takrat, deluje tako pa tako. ... Ta, saj veste, že zgoraj omenjeni, tisti od prej, neuradni urad za jezik, je ...</q>).</p>
               <p xml:id="suss-arhiv-000113.p4">Obstaja še tretja možnost za <q rend="italic">neuradni urad</q>: gre za lastnostni pridevnik, prek katerega je samostalnik <q rend="italic">urad</q> besedilno določen, čeprav na začetku besedila ne nastopa <q rend="italic">neuraden urad</q>. V tem primeru je treba besedilno določnost razumeti kar najširše, torej z vsemi predpostavkami, ki v samem tekstu niso izražene (gre za nekakšno situacijsko določnost). Če v naši situaciji, npr. Sloveniji, obstaja urad za jezik, ki je pač uradna ustanova, potem bomo z <q rend="italic">neuradni urad</q> vzpostavljali določnost oziroma opozicijo do tega urada, čeprav se v samem tekstu ta <q rend="italic">uradni urad</q> ne pojavlja. A pri nas takega urada ni, zato je Šuss <q rend="italic">neuraden urad</q>.</p>
               <p xml:id="suss-arhiv-000113.p5">Sicer je verjetno res, da se ta določna raba že prepleta z na začetku omenjeno vrstnostjo, a v našem primeru to ne spremeni ničesar.</p>
            </div>
            <div type="reference" xml:id="suss-arhiv-000113.div3">
               <p xml:id="suss-arhiv-000113.p6">Glej tudi: <ref target="#suss-arhiv-000112">Ponoven ali ponovni</ref>.</p>
               <p xml:id="suss-arhiv-000113.p7">Glej tudi: <ref target="#suss-arhiv-000148">Suh vodoodbojen ali suhi vodoodbojni zaključni omet</ref>.</p>
               <p xml:id="suss-arhiv-000113.p8">Glej tudi: <ref target="#suss-arhiv-000346">Kako uporabljati določne pridevnike?</ref>.</p>
            </div>
         </div>
         <div type="article" xml:id="suss-arhiv-000114"
              corresp="http://www2.arnes.si/~lmarus/suss/arhiv/suss-arhiv-000114.html">
            <head>Kaj je ožje, najhujša ožina ali najhujša ožinica</head>
            <list type="keywords">
               <item>pridevniki</item>
               <item>pomen besed</item>
               <item>stopnjevanje</item>
               <item>presežnik</item>
               <item>pomanjševalnice</item>
               <item>ožina in ožinica</item>
            </list>
            <div type="question" xml:id="suss-arhiv-000114.div1">
               <p xml:id="suss-arhiv-000114.p1">Kaj je ožje oz. kje se teži zbašem skoz (zanima me pisan jezik, ne govor), skoz <q>najhujšo ožinico</q> ali skoz <q>najhujšo ožino</q>?</p>
            </div>
            <div type="answer" xml:id="suss-arhiv-000114.div2">
               <p xml:id="suss-arhiv-000114.p2">V manjšem glasovanju je bila kot ožja spoznana <q rend="italic">najhujša ožina</q>. Spodaj sta navedeni dve razlagi v prid zmagovalki:</p>
               <p xml:id="suss-arhiv-000114.p3">
                  <q rend="italic">Najhujša ožinica</q> kljub temu, da je dobesedno manjša od <q rend="italic">ožine</q>, deluje meni večja oz. laže prehodna, to pa zato, ker ji tista luštkana pomanjševalna pripona daje nadih neresnosti, šegavosti in nekakšne ljubkosti, tako da tudi ta <q rend="italic">najhujši</q> pred njo učinkuje bolj kot slikovit prikaz ali pretiravanje nečesa v bistvu nenevarnega in prisrčnega. Skratka, <q rend="italic">ožinica</q> prevlada nad <q rend="italic">najhujšim</q>.</p>
               <p xml:id="suss-arhiv-000114.p4">Moram pa reči, da tudi <q rend="italic">najhujša ožina</q> ne deluje ne vem kako grozeče, to pa zato, ker ta pridevnik meni nikakor ne paše zraven in se moram prav potruditi, da si lahko predstavljam, kaj <q rend="italic">najhujša ožina</q> sploh je. Najhujši se v mojem miselnem svetu povezuje bolj z nefizičnimi zadevami, npr. izkušnjami ali kaj takega, vsekakor z nečim, v kar je vpleten človek.</p>
               <milestone unit="none" rend="horizontal-rule"/>
               <p xml:id="suss-arhiv-000114.p5">Kar se mene tiče, pomanjševalnice zmanjšajo velikost bistvene prvine neke zadeve, torej je <q rend="italic">majhna ožina</q> — <q rend="italic">ožinica</q> — v bistvu dokaj velika luknja, saj se velikost ožine meri v majhnosti prehoda. Drugače je seveda z luknjo. Velika luknja ima velik premer. <q rend="italic">Velika ožina</q> vseeno ne moreš reči za nekaj zares ozkega, lahko pa se uporabi kak drug tak izraz, recimo popridevljeni prislov <q rend="italic">ful</q> (<q>zelo</q>) — <q rend="italic">ful ožina</q> ima majhen premer.</p>
               <p xml:id="suss-arhiv-000114.p6">Druga razlaga v isti smeri: pomanjševalnice dajo tudi pomen nepomembnosti, neopaznosti in to. Ožina, skozi katero bi se zares trudili priti, pa bi le stežka ostala neopažena, oziroma bi ji le stežka dodali oznako nepomembnosti.</p>
               <p xml:id="suss-arhiv-000114.p7">Če združim oboje: ko pomanjševalnica pomeni nepomembnost, se zmanjšuje bistvena sestavina neke zadeve (stvari), v tem primeru ozkost. Če se ozkost zmanjša, se širina poveča. Torej: Težje je priti skoz <q rend="italic">ozko ožino</q> kot skoz <q rend="italic">ozko ožinico</q>. Recimo, da sem <q>pasažni mojster</q> in te zadeve vem. Enako je <q rend="italic">najhujša ožina</q> hujša od <q rend="italic">najhujše ožinice</q> (kar se, mimogrede, sliši precej čudno).</p>
               <p xml:id="suss-arhiv-000114.p8">Načeloma se s pomanjševalnico lahko govori tudi (zgolj) o prostorski majhnosti. Samo po moje je to dvoje, majhnost in nepomembnost, precej neločljivo. Če bomo govorili (pisali) o nekem točno določenem trenutku, v katerem se je zgodilo kaj pomebnega, ne bomo rekli <q rend="italic">v tistem hipcu</q>, ampak <q rend="italic">hipu</q>, četudi bi se še tako trudili določiti točno nek <q rend="italic">hip</q> in omejiti pretečeni čas na minimum. Seveda zato, ker <q rend="italic">hipec</q> prinaša s svojo majhnostjo tudi nepomembnost.</p>
            </div>
         </div>
         <div type="article" xml:id="suss-arhiv-000115"
              corresp="http://www2.arnes.si/~lmarus/suss/arhiv/suss-arhiv-000115.html">
            <head>Bolj primerno ali primerneje</head>
            <list type="keywords">
               <item>pridevniki</item>
               <item>pridevniki</item>
               <item>kakovostni pridevniki</item>
               <item>stopnjevanje</item>
               <item>stopnjevanje pridevnikov</item>
               <item>bolj primerno ali primerneje</item>
               <item>stopnjevanje</item>
               <item>trostopenjsko stopnjevanje</item>
               <item>stopnjevanje</item>
               <item>dvostopenjsko stopnjevanje</item>
               <item>stopnjevanje</item>
               <item>opisno stopnjevanje</item>
               <item>pridevniki</item>
               <item>lastnostni pridevniki</item>
               <item>stopnjevanje</item>
               <item>primernik</item>
               <item>prislovi</item>
               <item>stopnjevanje</item>
               <item>stopnjevanje prislovov</item>
            </list>
            <div type="question" xml:id="suss-arhiv-000115.div1">
               <p xml:id="suss-arhiv-000115.p1">Ali je izraz <q>bolj primerno</q> nepravilen ali samo manj primeren od izraza <q>primerneje</q> oz. kako je s stopnjevanjem pridevnikov?</p>
            </div>
            <div type="answer" xml:id="suss-arhiv-000115.div2">
               <p xml:id="suss-arhiv-000115.p2">O stopnjevanju pridevnikov (prislovi, tvorjeni iz primernikov, so načeloma namreč enaki obliki za srednji spol pridevnika):</p>
               <p xml:id="suss-arhiv-000115.p3">Povzeto po SS, SPP 94 in SSKJ: Stopnjevanje pridevniških besed delimo na dvostopenjsko ali elativno (privzdignjeno), ki določa absolutno vrednost pridevniške lastnosti (<q rend="italic">lep — prelep</q>, <q rend="italic">hudo lep</q>, <q rend="italic">zelo lep</q>, <q rend="italic">nadvse lep</q>, <q rend="italic">nič kaj lep</q>...), in na relativno trostopenjsko (<q rend="italic">lep — lepši — najlepši</q>). Trostopenjsko stopnjevanje je lahko opisno, s prislovoma <q rend="italic">bolj</q> in <q rend="italic">najbolj</q>, ali pa obrazilno, s predpono ali/in pripono (<q rend="italic">lep — lep-ši — naj-lep-ši</q>).</p>
               <p xml:id="suss-arhiv-000115.p4">Priponska obrazila uporabljamo samo pri lastnostnih pridevniških besedah (kakovostnih, mernih) — takih pridevnikov je kar precej. Obrazila za moški spol so: <q rend="italic">-ši</q>, <q rend="italic">-ji</q>, <q rend="italic">-ejši</q>. Prvi dve obrazili uporabljamo pri enozložnih osnovah (<q rend="italic">lep-ši</q>, <q rend="italic">tež-ji</q>), <q rend="italic">-ejši</q> pa pri večzložnih osnovah (<q rend="italic">ljubezniv-ejši</q>) ali če se enozložna osnova končuje na dva soglasnika (<q rend="italic">čist-ejši</q>). Seveda so tudi izjeme, npr. <q rend="italic">star-ejši</q>, <q rend="italic">nov-ejši</q>.</p>
               <p xml:id="suss-arhiv-000115.p5">Stopnjevanje z obrazili zna biti zapleteno, zato se ohranja le pri pogosteje rabljenih lastnostnih pridevnikih. Pa tudi pri teh včasih uporabljamo opisno stopnjevanje, predvsem če želimo primerjavo še posebej poudariti. Opisno stopnjevanje je verjetno pogostejše tudi pri daljših pridevnikih, ki se z obrazilom sicer preveč podaljšajo za enostavno rabo (npr. <q rend="italic">najrazumljivejši</q>— 6 zlogov). Ima pa opisno stopnjevanje po ESJ v takih primerih ponavadi oznako pogovornosti. Strogo gledano je knjižna oblika oblika z obrazilom, če obstaja (tudi <q rend="italic">primernejši</q>). Lastnostni pridevniki, ki se ne morejo stopnjevati s priponskimi obrazili, so po SS: pridevniki, ki pomenijo barve (<q rend="italic">rdeč</q>, <q rend="italic">bel</q> ...); ki so po nastanku deležniki (<q rend="italic">vroč</q>, <q rend="italic">pereč</q>, <q rend="italic">kuhan</q>, <q rend="italic">odkrit</q>, <q rend="italic">usahel</q> ...); ki ne ločijo med določno in nedoločno obliko (<q rend="italic">divji</q>); mnogi pridevniki z obrazili <q rend="italic">-en</q>, <q rend="italic">-~n</q>, <q rend="italic">-av</q>, <q rend="italic">-ast</q>, <q rend="italic">-at</q> (<q rend="italic">senen</q>, <q rend="italic">duševen</q>, <q rend="italic">muhast</q>, <q rend="italic">zvedav</q>, <q rend="italic">grenkljat</q> ...), ki nekateri sami po sebi že izražajo določeno stopnjo.</p>
               <p xml:id="suss-arhiv-000115.p6">Prislovi iz primernikov: ti so enaki kot oblika primernika za srednji spol, če pa se zaključujejo na <q rend="italic">-šje</q>, <q rend="italic">-žje</q>, <q rend="italic">-jše</q>, se zadnji soglasnik navadno lahko izpušča: <q rend="italic">ljubeznivejše/ljubezniveje</q>, <q rend="italic">slajše/slaje</q>, <q rend="italic">nižje/niže</q>, (izjema je <q rend="italic">krajše</q>). Sem spada tudi izprimerniški prislov, ki ga omenjate: <q rend="italic">primernejše/primerneje</q>.</p>
               <p xml:id="suss-arhiv-000115.p7">Če upoštevamo vse zgoraj napisano, lahko rečemo, da je pridevnik <q rend="italic">primeren</q> sicer kakovostni pridevnik in da primernik načeloma tvorimo z obrazilom, da pa lahko brez zadržkov uporabljamo tudi obliko <q rend="italic">bolj primerno</q>. Kljub temu, da to obliko ESJ opisuje kot bolj pogovorno, je ta še vedno pravilna in se zanjo lahko odločite. S stilnimi oznakami je namreč tako, da se v jeziku vedno znova spreminjajo, saj je besedišče eno od področij, kjer se jezik najhitreje spreminja.</p>
            </div>
         </div>
         <div type="article" xml:id="suss-arhiv-000116"
              corresp="http://www2.arnes.si/~lmarus/suss/arhiv/suss-arhiv-000116.html">
            <head>Izkušenejši ali bolj izkušen</head>
            <list type="keywords">
               <item>izkušenejši ali bolj izkušen</item>
               <item>stopnjevanje</item>
               <item>stopnjevanje pridevnikov</item>
               <item>stopnjevanje</item>
               <item>primernik</item>
               <item>pridevniki</item>
            </list>
            <div type="question" xml:id="suss-arhiv-000116.div1">
               <p xml:id="suss-arhiv-000116.p1">Izkušenejši ali bolj izkušen?</p>
            </div>
            <div type="answer" xml:id="suss-arhiv-000116.div2">
               <p xml:id="suss-arhiv-000116.p2">V SSKJ je v geslu <q rend="italic">izkušen</q> zapisana oblika <q rend="italic">izkušenejši</q>. Ustrezni (oziroma vsaj možni) pa sta obe obliki.</p>
            </div>
            <div type="reference" xml:id="suss-arhiv-000116.div3">
               <p xml:id="suss-arhiv-000116.p3">Glej tudi: <ref target="#suss-arhiv-000115">Bolj primerno ali primerneje</ref>
               </p>
            </div>
         </div>
         <div type="article" xml:id="suss-arhiv-000117"
              corresp="http://www2.arnes.si/~lmarus/suss/arhiv/suss-arhiv-000117.html">
            <head>Zakaj je Tavčar uporabil zvezo večja polovica</head>
            <list type="keywords">
               <item>večja polovica</item>
               <item>umetniška izrazna sredstva</item>
               <item>stilistična vprašanja</item>
               <item>raba besed</item>
            </list>
            <div type="question" xml:id="suss-arhiv-000117.div1">
               <p xml:id="suss-arhiv-000117.p1">Ivan Tavčar je v svojem delu Gričarjev Blaže (ciklus Med gorami) zapisal tudi tale stavek: <q>Skovala se je torej ženitev: Četrtnik je izročil in prepisal hčeri Luci posestvo svoje, Gričar pa je odštel Blažetu petsto goldinarjev, katerih večjo polovico je takoj stari Četrtnik spravil za svoj kos kruha.</q> Zastavlja se vprašanje, zakaj je Tavčar uporabil zvezo večja polovica - to je vendar nelogično. Polovica je eden od dveh enakih delov celote. Imam tri teorije:</p>
               <p xml:id="suss-arhiv-000117.p2">1. Tavčarju se to ni zdelo nič narobe in je takšno nelogičnost mirno zapisal. Vendar se mi zdi malo verjetno, da bi to lahko zapisal pisatelj, torej mojster slovenske besede in povrh še diplomirani pravnik.</p>
               <p xml:id="suss-arhiv-000117.p3">2. Gre za lapsus calami.</p>
               <p xml:id="suss-arhiv-000117.p4">3. Tavčar je hotel doseči nek slogovni oziroma umetnostni učinek, podobno kot <q>molče trobental bo</q> ali <q>tišina je bila tolikšna, da je vpila</q>.</p>
               <p xml:id="suss-arhiv-000117.p5">Prosim, da vse skupaj pokomentirate.</p>
            </div>
            <div type="answer" xml:id="suss-arhiv-000117.div2">
               <p xml:id="suss-arhiv-000117.p6">Pri vašem problemu, kot ste že sami nakazali, jasen in zanesljivo pravilen odgovor ni mogoč, ker je iz čisto praktičnih razlogov nemogoče izvedeti, kaj je I. Tavčar mislil. Prvi dve razlagi sta teoretično res možni, vendar ne preveč verjetni. Očitni paradoksi, navedeni pri tretji možnosti, kažejo na običajnost tega umetniško izraznega sredstva, zatorej bi lahko sklepali tudi na to razlago. Vendar pa obstajata še dve, po mojem mnenju čisto verjetni in možni razlagi:</p>
               <p xml:id="suss-arhiv-000117.p7">1. <q rend="italic">polovica</q> je po načinu uporabe podoben pojem kot pridevniki <q rend="italic">gladek</q>, <q rend="italic">raven</q> ipd. Vsem je namreč skupno, da jih lahko natančno merimo in potemtakem ugotovimo, da polovica ni vedno čisto simetrična polovica, da skoraj nič ni popolnoma gladko, saj povzroča trenje, ali pa da nič ni popolnoma ravno. Iste besede pa lahko uporabljamo tudi širše, tako kot v splošni rabi, in se ne oziramo na fizikalno natančnost. Tako lahko rečemo <q rend="italic">polovica torte</q>, čeprav obe polovici nikoli nista popolnoma enaki, ali pa <q rend="italic">miza je gladka</q>, čeprav vemo, da bi lahko trdili tudi nasprotno.</p>
               <p xml:id="suss-arhiv-000117.p8">Če pa oba pomena združimo, dobimo možnost rabe, kot je zapisana pri Tavčarju: celota je razdeljena na polovici, ki pa fizikalno nikoli nista enaki in lahko zato rečemo <q>manjša</q> in <q>večja polovica</q>. Pravzaprav bi se Tavčar, če bi imel v mislih to razlago, z uporabo zveze <q>večja polovica</q> izognil dolgi obrazložitvi, da polovici nista bili čisto enaki, in tako upošteval eno od klasičnih načel lepega pisanja: povej čim več s čim manj besedami.</p>
               <p xml:id="suss-arhiv-000117.p9">2. Druga možnost pa je, da polovica Tavčarju v tem primeru pomeni enostavno <q rend="italic">del</q> oziroma enega izmed obeh delov celote, ki je razdeljena na dva dela. Če besedi <q rend="italic">polovica</q> pripišemo pomen <q rend="italic">del</q>, potem se besedna zveza <q rend="italic">večja polovica</q> sliši popolnoma pravilno in nemoteče. Opisana raba te besede se zdi popolnoma običajna in je zabeležena tudi v SSKJ: <q rend="italic">v drugi polovici tedna se bo vreme spremenilo</q> je razloženo z <q rend="italic">v drugem delu</q> (kako bi namreč teden razdelili na dva enaka dela celih dni?). Podobno se zdi popolnoma običajno reči: <q rend="italic">Ko sem padel, mi je smučka šla kar na pol</q>, ne da bi s tem hoteli reči, da smo dobili dva enaka dela. Več kot običajna je tudi rahlo ironična fraza <q rend="italic">boljša polovica</q>, kjer se ravno tako ne bi dalo govoriti o dveh popolnoma enakih delih (zakaj bi tudi bil potem eden boljši). To je najenostavnejša razlaga tega navideznega paradoksa, ne moremo pa z gotovostjo trditi, da je tudi Tavčarjeva.</p>
            </div>
         </div>
         <div type="article" xml:id="suss-arhiv-000118"
              corresp="http://www2.arnes.si/~lmarus/suss/arhiv/suss-arhiv-000118.html">
            <head>Navajanje literature, citiranje v seminarskih in diplomskih nalogah</head>
            <list type="keywords">
               <item>navajanje literature</item>
               <item>citiranje</item>
               <item>navajanje z interneta</item>
               <item>stilistična vprašanja</item>
            </list>
            <div type="question" xml:id="suss-arhiv-000118.div1">
               <p xml:id="suss-arhiv-000118.p1">Zanima me navajanje literature, citiranje v seminarskih in diplomskih nalogah.</p>
            </div>
            <div type="answer" xml:id="suss-arhiv-000118.div2">
               <p xml:id="suss-arhiv-000118.p2">V znanstvenih in strokovnih krogih obstaja več načinov citiranja oz. navajanja literature. Seveda se pojavljajo manjše razlike tako znotraj posameznih ved kot tudi znotraj različnih znanstvenih tradicij. Marsikdaj celo posamezne strokovne revije zahtevajo točno določen način navajanja. Vseeno pa gre pri večini različic v veliki meri za določena skupna načela, kar seveda olajša iskanje in razbiranje informacij. Bistveno je predvsem, da navedemo vse ključne podatke in da znotraj istega dela vedno uporabljamo isti način navajanja. Včasih ima posamezna fakulteta svoj prednostni način navajanja, tako da se v vašem primeru ne bi bilo slabo pozanimati v fakultetni knjižnici ali kar pri mentorju. V pomoč pa so vam lahko tudi naslednje knjige:</p>
               <p xml:id="suss-arhiv-000118.p3">Bajt, D. 1994. Pišem, torej sem: priročnik za pisanje. Maribor: Obzorja.</p>
               <p xml:id="suss-arhiv-000118.p4">Hladnik, M. 1997. <ref target="http://www.ijs.si/lit/spisovn.html">Praktični spisovnik ali Šola strokovnega ubesedovanja</ref>: vademekum za študente slovenske književnosti, zlasti za predmet Uvod v študij slovenske književnosti; 5., ponovno dopolnjena izdaja. Ljubljana: Filozofska fakulteta.</p>
               <p xml:id="suss-arhiv-000118.p5">Toporišič, J. et al. 1994. Slovenski pravopis — 1 Pravila. Ljubljana: DZS, SAZU, Inštitut za slovenski jezik Frana Ramovša ZRC SAZU.</p>
               <p xml:id="suss-arhiv-000118.p6">Način, na katerega so navedene zgornje knjige, je le eden od možnih. Še manj enotnosti je zaenkrat pri navajanju člankov in knjig z interneta (bistveno je, da poleg klasičnih podatkov navedete spletni naslov (URL) in datum zadnje obnovitve strani ali vsaj datum vašega ogleda strani), potem so tu še navajanja člankov iz revij ali antologij, zbornikov ipd., pa dobesedna ali prosta navajanja odlomkov besedil znotraj vašega besedila ... Zato je pravzaprav edino možno, da vas pač napotimo k omenjenim knjigam, izmed katerih si boste seveda najlažje ogledali Hladnikov Spisovnik, ki je dosegljiv tudi na internetu. (Lahko vam postrežemo še s kakšno podrobnostjo, ampak za to bi potrebovali natančnejši opis želenega citiranja.)</p>
            </div>
         </div>
         <div type="article" xml:id="suss-arhiv-000119"
              corresp="http://www2.arnes.si/~lmarus/suss/arhiv/suss-arhiv-000119.html">
            <head>Ali kaže iztrebljati besede, kot so lažje, težje, bližje, v prislovni rabi</head>
            <list type="keywords">
               <item>stopnjevanje</item>
               <item>primernik</item>
               <item>prislovi</item>
               <item>oblike brez -š- ali -j-</item>
               <item>prislovi načina</item>
               <item>stilistična vprašanja</item>
               <item>prislovi</item>
            </list>
            <div type="question" xml:id="suss-arhiv-000119.div1">
               <p xml:id="suss-arhiv-000119.p1">Ali po vašem kaže iztrebljati besede kot lažje, težje, bližje v prislovni rabi? V knjižnem jeziku mislim, saj pogovornega ne trebimo.</p>
            </div>
            <div type="answer" xml:id="suss-arhiv-000119.div2">
               <p xml:id="suss-arhiv-000119.p2">SPP pove o tem tole: Prislovi iz primernikov so enaki obliki primernika za srednji spol (vsi priponski primerniki so načeloma zapisani v zaglavju gesla v pravopisnem slovarju, npr. <q rend="italic">sladek — slajši</q>, <q rend="italic">velik — večji</q> itd.). Prislovi se torej glasijo: <q rend="italic">slajše</q>, <q rend="italic">večje</q>, <q rend="italic">lažje</q>, <q rend="italic">težje</q>, <q rend="italic">bližje</q> itd. Če se prislov konča na <q rend="italic">-jše</q>, <q rend="italic">-šje</q>, <q rend="italic">-žje</q>, se zadnji soglasnik navadno lahko tudi izpušča: <q rend="italic">slajše/slaje</q>, <q rend="italic">višje/više</q>, <q rend="italic">nižje/niže</q>.</p>
               <p xml:id="suss-arhiv-000119.p3">Kot vidite, je oblika brez zadnjega soglasnika druga, ne vedno možna izbira. Glede tega, kdaj krajša oblika ni možna, tudi SS ni dosti bolj eksplicitna. Pravi namreč, da imajo prislovi primerniške (in po njih tudi presežniške) stopnje večinoma po dve obliki. Oblike brez <q rend="italic">š</q> oz. <q rend="italic">j</q> so bolj v rabi v zbornem jeziku, v pogovornem pa obratno. Slovnica navaja nekatere zastarele prislove: <q rend="italic">glaje</q>, <q rend="italic">globokeje/globoče</q>, <q rend="italic">kašnje</q>, <q rend="italic">krače</q>, <q rend="italic">laglje</q>, <q rend="italic">manje</q>, <q rend="italic">meče</q>, <q rend="italic">ože</q>, <q rend="italic">slaje</q>, <q rend="italic">širje</q>.</p>
               <p xml:id="suss-arhiv-000119.p4">Za natančnejša navodila glede rabe si lahko do neke mere pomagamo s SSKJ. Oglejmo si nekaj gesel: — podgeslo znotraj gesla <q rend="italic">lažji</q>:</p>
               <p xml:id="suss-arhiv-000119.p5">lažje in laže stil. laglje prisl.: jaz ti lažje pomagam kot on; pri padcu se je lažje poškodoval; tam bo lažje vzgajal ljudi;</p>
               <p xml:id="suss-arhiv-000119.p6">— podgeslo znotraj gesla <q rend="italic">težji</q>:</p>
               <p xml:id="suss-arhiv-000119.p7">težje prisl.: vse težje shajajo; biti težje ranjen * ped. od lažjega k težjemu; prim. težek</p>
               <p xml:id="suss-arhiv-000119.p8">Znotraj gesla <q rend="italic">bližji</q> izpridevniški prislov ni posebej omenjen, podobno tudi ne pri <q rend="italic">večji</q>, <q rend="italic">manjši</q>. Pri teh geslih lahko po zgledih vidite, da SSKJ daje prednost obliki z <q rend="italic">j</q>. Preverila sem še prislov <q rend="italic">hitreje</q>, ki je po mojem občutku v standardnem jeziku mnogo bolj v rabi kot <q rend="italic">hitrejše</q>, vendar ga v slovarju ni. Nasprotno pa je znotraj gesla <q rend="italic">boljši</q> na prvem mestu prislov <q rend="italic">bolje</q>:</p>
               <p xml:id="suss-arhiv-000119.p9">bolje in boljše prisl.: bolje bi bilo za vas, če bi takoj odpotovali; zdaj že bolje dela; on zna bolje gospodariti kot oče;</p>
               <p xml:id="suss-arhiv-000119.p10">Pravopisni slovar, ki je starejši od SSKJ, pri prav vseh zgoraj omenjenih prislovih iz SPP in SSKJ navaja obe različici kot enakovredni.</p>
               <p xml:id="suss-arhiv-000119.p11">Kot kaže, so prislovi načina, tvorjeni iz pridevnikov, eno izmed področij, ki bi jih bilo treba pri slovarjenju slovenščine v bodoče nekoliko bolj sistematično obdelati, saj slovnični priročniki ne nudijo natančnih navodil o njihovi rabi. Normativni Pravopis torej ne preganja ne ene ne druge od dvojniških oblik, SSKJ prav tako večinoma evidentira rabo obeh in tudi sama ne vidim čisto nobene potrebe po kakem jezikovnem ‘iztrebljanju".</p>
            </div>
         </div>
         <div type="article" xml:id="suss-arhiv-000120"
              corresp="http://www2.arnes.si/~lmarus/suss/arhiv/suss-arhiv-000120.html">
            <head>Vrstni red priimkov</head>
            <list type="keywords">
               <item>ločila</item>
               <item>vezaj</item>
               <item>stilistična vprašanja</item>
               <item>priimki</item>
               <item>priimki</item>
               <item>vrstni red priimkov</item>
               <item>raba jezika</item>
            </list>
            <div type="question" xml:id="suss-arhiv-000120.div1">
               <p xml:id="suss-arhiv-000120.p1">Kako se pravilno podpiše ženska, ki obdrži dekliški priimek, oz. moški, ki želi tudi ženin priimek?</p>
            </div>
            <div type="answer" xml:id="suss-arhiv-000120.div2">
               <p xml:id="suss-arhiv-000120.p2">Če sprašujete po vrstnem redu obeh priimkov, je seveda pomembno le to, da je (vsaj v uradni rabi) ta isti kot v uradnih dokumentih, torej isti, kot je vknjižen v upravni enoti, kjer je oseba prijavljena. Pri poroki pa lahko izbirate med vsemi možnostmi (možu samo njegov priimek, ženi samo njen priimek, možu samo priimek žene, ženi samo priimek moža, obema oba priimka ali samo enemu oba priimka v kateremkoli vrstnem redu). Kar se tiče zapisa z vezajem ali brez njega, najdete razlago že pri v prašanju <ref target="#suss-arhiv-000083">Ali se ime in priimek oba sklanjata</ref>. V zasebni rabi pa se seveda podpisujeta, kakor jima srce poželi.</p>
            </div>
         </div>
         <div type="article" xml:id="suss-arhiv-000121"
              corresp="http://www2.arnes.si/~lmarus/suss/arhiv/suss-arhiv-000121.html">
            <head>Kako pravilno napisati biografijo</head>
            <list type="keywords">
               <item>tipi besedil</item>
               <item>stilistična vprašanja</item>
               <item>biografija</item>
               <item>spreganje</item>
               <item>prva oseba</item>
               <item>spreganje</item>
               <item>tretja oseba</item>
               <item>življenjepis</item>
               <item>jezikovni obrazci</item>
            </list>
            <div type="question" xml:id="suss-arhiv-000121.div1">
               <p xml:id="suss-arhiv-000121.p1">Kako pravilno napisati biografijo? Ali se biografija napiše v prvi osebi (Rojen sem bil ...) ali v tretji osebi (Simon Muhič je bil rojen ...)? Katere podatke vključiti v biografijo?</p>
            </div>
            <div type="answer" xml:id="suss-arhiv-000121.div2">
               <p xml:id="suss-arhiv-000121.p2">Če pišete svoj življenjepis kot podporo kaki prošnji ali čemu podobnemu, ga praviloma pišete sami, zato se zdi smiselno, da ga pišete v prvi osebi ednine (<q rend="italic">Rodil sem se</q>...). Katere podatke je treba vključiti, je v celoti odvisno od namena, s katerim se pisanja življenjepisa lotevamo. Spodaj navajam vsebino življenjepisa, kot je predstavljena v Šimenčevem Pisnem sporočanju za vsakdanjo rabo (1994):</p>
               <list rend="ordered" xml:id="suss-arhiv-000121.list2">
                  <item xml:id="suss-arhiv-000121.item10">rojstni podatki (dan, mesec, leto, kraj, občina);</item>
                  <item xml:id="suss-arhiv-000121.item11">bivališče (naslov — stalni in začasni, če ne stanujemo tam, kjer smo stalno prijavljeni);</item>
                  <item xml:id="suss-arhiv-000121.item12">socialno poreklo (ime in poklic očeta in matere, število otrok v družini (če npr. prosimo za denarno pomoč, navedemo zaslužek v družini in število nepreskrbljenih članov);</item>
                  <item xml:id="suss-arhiv-000121.item13">narodnost, državljanstvo;</item>
                  <item xml:id="suss-arhiv-000121.item14">družinsko stanje (samski, poročen, ovdovel, razvezan);</item>
                  <item xml:id="suss-arhiv-000121.item15">šolska izobrazba (po časovnem zaporedju imena šol, ki smo jih obiskovali, in podatke o zaključenem šolanju);</item>
                  <item xml:id="suss-arhiv-000121.item16">delovna praksa (datumi, delovna mesta);</item>
                  <item xml:id="suss-arhiv-000121.item17">vojaška obveznost (izpolnjena, datum; nesposoben);</item>
                  <item xml:id="suss-arhiv-000121.item18">kraj in datum sestave življenjepisa;</item>
                  <item xml:id="suss-arhiv-000121.item19">lastnoročni podpis.</item>
               </list>
               <p xml:id="suss-arhiv-000121.p3">Pripominja pa ta priročnik še to, da poleg osnovnih navajamo predvsem tiste podatke, ki podpirajo našo prošnjo ali vsebino dopisa, ki mu bomo življenjepis priložili. Če recimo moški srednjih let piše življenjepis, ki ga bo priložil prošnji za službo, informacije o izobrazbi njegovih staršev verjetno niso ravno bistven podatek in jih zato velja izpustiti, da morebitnega delodajalca ne odvrnemo z navajanjem nerelevantnih zadev.</p>
               <p xml:id="suss-arhiv-000121.p4">Vsekakor naj življenjepis ne bo predolg, sicer ga nihče ne bo prebral do konca in bo tako morda izpustil kak bistven podatek. Upoštevati pa je treba tudi to, da so konvencije pisanja življenjepisov v različnih kulturah (in s tem deloma jezikih) različne, torej življenjepis, namenjen bodočemu ameriškemu delodajalcu, večinoma ne bo enak življenjepisu, namenjenemu potencialnemu slovenskemu delodajalcu (čeprav se v zahodnem poslovnem svetu te razlike danes zelo hitro manjšajo). Kot rečeno so tako slog pisanja kot vključeni podatki odvisni od namena pisanja življenjepisa in od naslovnika.</p>
            </div>
         </div>
         <div type="article" xml:id="suss-arhiv-000122"
              corresp="http://www2.arnes.si/~lmarus/suss/arhiv/suss-arhiv-000122.html">
            <head>Kako napisati oporoko</head>
            <list type="keywords">
               <item>oporoka</item>
               <item>jezikovni obrazci</item>
               <item>tipi besedil</item>
               <item>stilistična vprašanja</item>
            </list>
            <div type="question" xml:id="suss-arhiv-000122.div1">
               <p xml:id="suss-arhiv-000122.p1">Rada bi lastnoročno napisala oporoko, pa ne vem, kako se to naredi. Prosim Vas, da mi pošljete osnutek, kako se oporoka sestavi, oziroma kje bi lahko te informacije dobila.</p>
            </div>
            <div type="answer" xml:id="suss-arhiv-000122.div2">
               <p xml:id="suss-arhiv-000122.p2">Žal ne obstajajo osnutki za oporoko, lahko pa vam ponudimo nekaj opornih točk. Predvsem mora biti oporoka v celoti napisana na roko in ne na pisalni stroj ali računalnik (predvsem zato, da se vidi, da ste oporoko res napisali vi). V oporoki, kot v vseh pravnih besedilih, se pojavljajo določeni jezikovni obrazci, na primer: <q rend="italic">(Jaz) spodaj podpisana pri polni zavesti zapuščam temu to, temu to</q>.... Načeloma je dobro biti čim bolj natančen, tako pri naštevanju oseb kot dobrin, tako da vam svetujem, da recimo pri nepremičninah dodate številke iz zemljiške knjige, pri avtu registrsko številko, ob prihrankih, ki so v banki, številko hranilne knjižice itd.</p>
               <p xml:id="suss-arhiv-000122.p3">Skratka, oporoka naj bo jasna in nedvoumna. Na koncu dodajte datum in svoj podpis. Še enkrat opozarjam, da mora biti oporoka v celoti napisana na roko. Če želite, jo lahko deponirate na sodišču, ni pa nujno. Za natančnejši nasvet se obrnite na odvetnika, notarja ali sodišče.</p>
            </div>
         </div>
         <div type="article" xml:id="suss-arhiv-000123"
              corresp="http://www2.arnes.si/~lmarus/suss/arhiv/suss-arhiv-000123.html">
            <head>Definicija kolumne</head>
            <list type="keywords">
               <item>kolumna</item>
               <item>rubrika</item>
               <item>stilistična vprašanja</item>
               <item>jezikovni obrazci</item>
               <item>tipi besedil</item>
               <item>pomen</item>
               <item>pomen besed</item>
            </list>
            <div type="question" xml:id="suss-arhiv-000123.div1">
               <p xml:id="suss-arhiv-000123.p1">Imam en problem. Pišemo esej oz. daljši spis. Hodim v gimnazijo, tako da so te zadeve še bolj resne. Nujno potrebujem razlago oz. definicijo KOLUMNE, kajti to zvrst besedila bomo pisali. Prosila bi tudi, če mi lahko pošljete definicijo in pa kaj je za to zvrst najbolj značilno, in kakšen pristop k pisanju je najbolši.</p>
            </div>
            <div type="answer" xml:id="suss-arhiv-000123.div2">
               <p xml:id="suss-arhiv-000123.p2">
                  <q rend="italic">Kolumna</q> je dobesedno stolpec, kar bi po normah funkcijskih zvrsti jezika pomenilo, da gre za časopisni ali revialni stolpec. Časopisni ali revialni stolpec je publicistično besedilo. V ESJ je opredeljen kot <q>... navpični, osamosvojeni, tj. na levi in desni obrobljeni del strani. Sopomenka: rubrika</q>. <q rend="italic">Stolpec</q> je po SSKJ tiskano besedilo, ki zajema le del strani glede na širino: besedilo je tiskano v dveh stolpcih. Nikjer pa nisem mogla najti vsebinske definicije <q rend="italic">kolumne</q> — npr. ali se deli na uvod, jedro, zaključek in podobno.</p>
               <p xml:id="suss-arhiv-000123.p3">Pogledali smo na <ref target="http://www.izum.si/cobiss/">COBISS</ref> in našli tole knjigo: Marković, L. (ur.), Leksikon novinarstva, Beograd, 1979. Verjeto bi se v njej dalo dobiti kakšen uporaben podatek o <q rend="italic">kolumnah</q>, saj je to bolj vprašanje novinarske stroke kot jezikoslovja.</p>
            </div>
         </div>
         <div type="article" xml:id="suss-arhiv-000124"
              corresp="http://www2.arnes.si/~lmarus/suss/arhiv/suss-arhiv-000124.html">
            <head>Ali je pravilno geslo: Vsi drugačni, vsi enakopravni</head>
            <list type="keywords">
               <item>drugačni ali različni</item>
               <item>reklamni napisi</item>
               <item>stilistična vprašanja</item>
               <item>skladenjska vezljivost</item>
            </list>
            <div type="question" xml:id="suss-arhiv-000124.div1">
               <p xml:id="suss-arhiv-000124.p1">Morda bi lahko na svojih straneh napisali kaj o <q>Vsi drugačni, vsi enakopravni</q>? Mene je že, ko sem prvič slišal za to akcijo (ali kakorkoli že to imenujejo), zbodla beseda <q>drugačni</q>. Po mojem občutku je nekdo drugačen od nekoga drugega, kar pomeni, da sta (si) RAZLIČNA. Če bi bila drugačna, bi me zanimalo, OD KOGA sta drugačna. Kakšna so vaša mnenja? (Slišal sem, da je pred časom to zmotilo tudi nekoga drugega, ki je o tem že pisal, vendar ne vem, za koga je šlo niti kje je bilo objavljeno.)</p>
            </div>
            <div type="answer" xml:id="suss-arhiv-000124.div2">
               <p xml:id="suss-arhiv-000124.p2">Sicer nisem stalna članica Šussa, a bi se vseeno malo vključila v tole vprašanje o <q rend="italic">Vsi drugačni, vsi enakopravni</q>. Mene ta slogan ni zmotil, ampak se mi je zdel celo zelo uspešen in udaren. <q rend="italic">Vsi različni</q> bi sicer skladenjsko zvenelo malo bolj gladko, če se vam zdi, da <q rend="italic">drugačni</q> nujno rabi še predložno zvezo z <q rend="italic">od ...</q>, vendar bi precej spremenilo pomen: namen akcije je bil namreč spodbujati večjo strpnost do tistih družbenih skupin, ki veljajo za <q rend="italic">drugačne</q> - homoseksualci, priseljenci, invalidi itd., skratka boj proti marginalizaciji, to pa bi z besedo <q rend="italic">različni</q> povsem zvodenelo, saj <q rend="italic">različnost</q> deli neko izbrano množico na skupine na isti ravni, <q rend="italic">drugačnost</q> pa zajema prav to sporočilo - <q rend="italic">drugačnost od</q> ..., se pravi odstopanje od družbene norme oziroma principa večine, povprečja, <q>normale</q>. To je nazorno prikazala tudi čreda ovac na plakatu — črne ovce so <q rend="italic">drugačne</q>, ne <q rend="italic">različne</q>.</p>
            </div>
         </div>
         <div type="article" xml:id="suss-arhiv-000125"
              corresp="http://www2.arnes.si/~lmarus/suss/arhiv/suss-arhiv-000125.html">
            <head>Naslavljanje kuvert</head>
            <list type="keywords">
               <item>naslavljanje kuvert</item>
               <item>nazivi</item>
               <item>izobrazbeni nazivi</item>
               <item>stilistična vprašanja</item>
               <item>izražanje spoštovanja</item>
               <item>priimki</item>
               <item>dopisi</item>
            </list>
            <div type="question" xml:id="suss-arhiv-000125.div1">
               <p xml:id="suss-arhiv-000125.p1">Lepo vas pozdravljam. Pri vas se oglašam prvič in bi me zelo veselilo če bi mi pomagali odgovoriti na naslednje vprašanje. Zanima me kakšna so pravila pri naslavljanju kuvert in sicer: 1. Kaj se napiše prej ime ali priimek? 2. Kako je z naslavljanjem ga., g., dir., mag., dr........ Ali se ti nazivi in drugi nazivi pred imenom/priimkom pišejo ali ne (na kuverti). 3. Predvsem me zanima kako je z uporaba ga. ali g. če vemo da je neka dotična oseba tudi dr.? Na ta problem sem naletela na delovnem mestu - torej gre za pošiljanje dopisov poslovnim strankam.</p>
            </div>
            <div type="answer" xml:id="suss-arhiv-000125.div2">
               <p xml:id="suss-arhiv-000125.p2">SPP ne omenja kakšnih posebnih pravil za zapisovanje imen na pisemske ovojnice, zato velja upoštevati in spoštovati osnovna pravila za zapisovanje imen (§ 41):</p>
               <p xml:id="suss-arhiv-000125.p3">Pri dvodelnih imenih je pravilno zaporedje ime - priimek (Ivan Tavčar); v abecednih seznamih pišemo včasih priimek pred imenom, najbolje z vejico: Pipan, Marko. V uradni rabi so še drugi načini zapisovanja, npr. Ana Tekavec, roj. Požar in Kovač Gregorja Janez.</p>
               <p xml:id="suss-arhiv-000125.p4">O tem, ali je prav pisati <q rend="italic">gospod</q> oz. <q rend="italic">g.</q>, če napišemo pred ime že naslov <q rend="italic">dr.</q>, <q rend="italic">prof. itd.</q>, pa nismo v pravopisu našli ničesar. Pravopis temu verjetno ne nasprotuje, sam pa ne vidim odločilnega razloga, da bi to odsvetoval. Lahko bi sicer rekli, da je to neke vrste podvajanje, ki se mu je načeloma smiselno izogibati (naslov <q rend="italic">prof.</q> na nek način že vsebuje tudi naziv gospod/gospa). Takšna se zdi tudi raba na televiziji, kjer govorijo o <q rend="italic">doktor Drnovšku</q> in <q rend="italic">gospodu</q> (ali <q rend="italic">predsedniku</q>) <q rend="italic">Kučanu</q> (ne pa o <q rend="italic">gospodu doktorju Drnovšku</q> in <q rend="italic">gospodu</q>
                  <q rend="italic">predsedniku</q>
                  <q rend="italic">Kučanu</q>).</p>
               <p xml:id="suss-arhiv-000125.p5">Naslavljanje je obravnavano v knjigi Pisno sporočanje za vsakdanjo rabo (Stanko Šimenc, Ljubljana 1996). Knjiga loči med zasebnim in uradnim dopisovanjem. Za zasebno pismo velja, da v naslovu <q>ne pišimo okrajšav, kot so G., Ga., Gosp., ipd. Zmeraj pišemo: Gospod, Spoštovani gospod ... Imenu in priimku lahko pripišemo tudi poklic ali funkcijo, pa ni nujno.</q> V poslovnem dopisovanju pa naj bi pred naslov (firmo) napisali <q>katero izmed latinskih kratic: p. n. - pleno nomine (s polnim imenom), p. t. - pleno titulo (s polnim naslovom) ali tit. - titulo debito (z naslovom, ki pripada).</q> Vendar, kot priznava tudi avtor sam, tega nihče več ne piše. Naslov naj bi se sedaj začenjal kar z navedbo firme. Kako se z uradno pošto naslovi posameznika, pa avtor ne navaja. Če sprejmemo Šimenčeva vodila, se zdi smiselno tudi v poslovnem dopisovanju izpisati celotno besedo <q rend="italic">Gospod</q>, <q rend="italic">Gospa</q> (<q rend="italic">Spoštovani gospod</q> ...) raje kot zapisati kratico (lahko bi sicer trdili ravno nasprotno: enostavneje, lažje in hitreje je napisati le <q rend="italic">g./ga.</q>, vzame pa tudi manj prostora, kar bi v primeru pisemskih ovojnic moral biti močan argument). Toliko bolj smiselno pa je v uradnem pisanju dopisati vse izobrazbene in poklicne nazive, saj z njimi izkazujemo dodatno spoštovanje, povrh vsega se v poslovnem dopisovanju na konkretnega človeka obračamo ravno zaradi njegovega poklica in/ali položaja. Nasprotno se v zasebnem pismu obračamo na človeka, ki ga poznamo, in nas njegovo poklicno udejstvovanje niti ne zanima toliko, zato lahko pri naslovu njegove poklicne naslove izpustimo.</p>
               <p xml:id="suss-arhiv-000125.p6">Po drugi strani pa je uporaba nazivov stvar vaše odločitve, naslavljanje lahko razumemo kot sporočilo, ki ga pismu dodamo ali pa tudi ne. Kakšen bo učinek vaše odločitve, je seveda stvar prejemnika pošte. Vem za nekaj doktorjev, ki jih nazivanje s tem naslovom moti, vem pa tudi za takega, ki se zaradi treh opravljenih doktoratov podpisuje <q rend="italic">dr. dr. dr. Ime Priimek</q>.</p>
               <p xml:id="suss-arhiv-000125.p7">Omeniti velja, da imajo nekakšna priporočila/navodila za pisanje naslovov na pisemske ovojnice tudi poštarji sami, saj si hoče pošta z uveljavitvijo standarda olajšati posel pri razpošiljanju (predvsem razvrščanju) pisem. Napotke najdete na vseh poštnih uradih.</p>
            </div>
         </div>
         <div type="article" xml:id="suss-arhiv-000126"
              corresp="http://www2.arnes.si/~lmarus/suss/arhiv/suss-arhiv-000126.html">
            <head>Bil ali bila</head>
            <list type="keywords">
               <item>povedek</item>
               <item>stavek</item>
               <item>povedek</item>
               <item>povedkovo določilo</item>
               <item>glagoli</item>
               <item>glagol biti</item>
               <item>glagoli</item>
               <item>vez</item>
               <item>skladenjsko ujemanje</item>
               <item>ujemanje osebka in povedka</item>
               <item>povedek</item>
               <item>spol povedka</item>
               <item>skladenjska vezljivost</item>
            </list>
            <div type="question" xml:id="suss-arhiv-000126.div1">
               <p xml:id="suss-arhiv-000126.p1">Moje vprašanje je naslednje: katera izmed spodnjih različic je pravilna? <lb/> (a) Pojavili so se dokazi, da ima Zemlja obliko krogle, in posledica teh spoznanj je BIL pojav prvih kartografskih projekcij. <lb/> (b) Pojavili so se dokazi, da ima Zemlja obliko krogle, in posledica teh spoznanj je BILA pojav prvih kartografskih projekcij. ...</p>
            </div>
            <div type="answer" xml:id="suss-arhiv-000126.div2">
               <p xml:id="suss-arhiv-000126.p2">V SS o tem, kako spol osebka (stavčnega člena, o katerem govori stavek) vpliva na obliko povedka, izrecno ne piše nič. Načeloma je povedek oblikovno odvisen od osebka, o morebitnih odstopanjih pa SS piše le o odstopanju pri številu: ‘Navadno osebek (os.) nima vpliva na obliko povedka, če je v povedkovem določilu (pov. d.) samostalnik v množini ali dvojini: <q rend="italic">To mesto</q> so <q rend="italic">Brežice</q>. <q rend="italic">To</q> so <q rend="italic">vrata in to</q> so <q rend="italic">okna</q>. <q rend="italic">Ta par</q> sta <q rend="italic">Rodinova ljubimca</q>. <q rend="italic">Večina izmed njih</q> so <q rend="italic">kovači</q>. To velja tudi za stavčni osebek: <q rend="italic">Kar je bilo včasih lepo in prav,</q> so <q rend="italic"> danes samo sentimentalnosti</q>.’ Približno tako razlaga ujemanje povedka z osebkom tudi ESJ (<q>... če pa je povedek zložen in povedkovo določilo v drugem številu kakor osebek, se vez ujema s povedkovim določilom ...</q> Približno tako razlaga ujemanje povedka z osebkom tudi ESJ (<q>... če pa je povedek zložen in povedkovo določilo v drugem številu kakor osebek, se vez ujema s povedkovim določilom ...</q>). Omenjeni razlagi, predvsem slednja, nista točni. Obstajajo namreč primeri, ki omenjeno pravilo spodbijajo: <q rend="italic">Te knjige</q> so <q rend="italic">Vojna in mir</q>, kjer je osebek v drugem številu kot povedkovo določilo, povedek pa se ravna po osebku; <q rend="italic">Ta dva kupčka</q> sta <q rend="italic"> karte za tarok</q>, osebek v dvojini, povedkovo določilo v množini, povedek pa je v dvojini, kot osebek (vendar je možno reči tudi <q rend="italic">ta dva kupčka</q> so <q rend="italic">karte za tarok</q> — torej mejen primer); še vedno pa velja, da se povedek ujema s povedkovim določilom, če je to v dvojini (<q rend="italic">Ti koščki kamna</q> sta (so) <q rend="italic"> Apelova Bogova</q> (zopet mejen primer)). Kaj dosti več se iz literature ne da izvleči, za kakšno poglobljeno študijo pa primanjkuje časa, prostora in znanja.</p>
               <p xml:id="suss-arhiv-000126.p3">SS ne navaja podobnih odstopanj od običajnega navezovanja povedka (v tem primeru vezi) na spol osebka. Vaš stavek bi se po SS pravilno glasil: <q>... posledica teh spoznanj je BILA pojav prvih kartografskih projekcij ...</q> Vendar so vsi govorci slovenščine, ki smo jih do sedaj vprašali za mnenje, potrdili, da je možna in povsem običajna tudi druga različica (<q>... posledica je BIL pojav ...</q>). Ena izmed možnih razlag je, da je oboje možno zato, ker je mogoče <q>izbrati</q>, kateri del bo osebek, kateri pa povedkovo določilo. Če torej prvi del interpretiramo kot osebek, bo vez prevzela ženski spol, saj se prilagaja osebku. In obratno, če vzamemo drugi del kot osebek, bo vez prevzela moški spol, saj se prav tako prilagaja osebku: <q rend="italic">... posledica </q> (osebek) <q rend="italic">teh spoznanj je</q> bila <q rend="italic"> pojav</q> (povedkovo določilo) <q rend="italic">prvih kartografskih projekcij ...</q>; ... <q rend="italic">posledica</q> (povedkovo določilo) <q rend="italic">teh spoznanj je</q> bil <q rend="italic">pojav</q> (osebek) <q rend="italic">prvih kartografskih projekcij</q> ... Seveda pa si tega ne upam z gotovostjo trditi, saj o tem ni nič zapisano.</p>
               <p xml:id="suss-arhiv-000126.p4">Po drugi strani bi zaradi spodaj navedenih primerov lahko rekli, da se povedek po spolu lahko ujema tako z osebkom kot s povedkovim določilom. V spodnjih primerih povedkovega določila namreč ne moremo zamenjati z osebkom:</p>
               <p xml:id="suss-arhiv-000126.p5">
                  <q rend="italic">Ljubljana je bila vedno mesto. / Ljubljana je bilo vedno mesto.</q>
               </p>
               <p xml:id="suss-arhiv-000126.p6">
                  <q rend="italic">Ljubljana je bila najprej trg. / Ljubljana je bil najprej trg.</q>
               </p>
               <p xml:id="suss-arhiv-000126.p7">Torej sta vsekakor možna oba vaša primera, žal pa vam z gotovostjo ne morem navesti nobene kolikor toliko smiselne razlage.</p>
            </div>
         </div>
         <div type="article" xml:id="suss-arhiv-000127"
              corresp="http://www2.arnes.si/~lmarus/suss/arhiv/suss-arhiv-000127.html">
            <head>Povedek v ednini ali dvojini ali množini</head>
            <list type="keywords">
               <item>spreganje</item>
               <item>glagoli</item>
               <item>glagol biti</item>
               <item>povedek</item>
               <item>množinski povedek</item>
               <item>povedek</item>
               <item>dvojina</item>
               <item>skladenjska vezljivost</item>
               <item>skladenjsko ujemanje</item>
               <item>ujemanje osebka in povedka</item>
            </list>
            <div type="question" xml:id="suss-arhiv-000127.div1">
               <p xml:id="suss-arhiv-000127.p1">Katera oblika glagola biti je pravilna: Izpostavljena je/sta/so čutnost in številna nasprotja?</p>
            </div>
            <div type="answer" xml:id="suss-arhiv-000127.div2">
               <p xml:id="suss-arhiv-000127.p2">Odgovor na podobno vprašanje je pri vprašanju <ref target="#suss-arhiv-000128">Povedek v dvojini ali množini</ref>. Vaš primer bi uvrstili v zadnjo skupino (kakor so razvreščeni v omenjenem odgovoru), torej je ustrezna različica z množinskim povedkom.</p>
               <p xml:id="suss-arhiv-000127.p3">Iz povedanega lahko sklepate, da bo v vašem primeru pravilno reči: <q>Izpostavljeni so čutnost in številna nasprotja</q>(edninsko + needninsko jedro). Res pa je, da je ob takšnih primerih v rabi veliko omahovanja, zlasti v govorjenem jeziku.</p>
            </div>
         </div>
         <div type="article" xml:id="suss-arhiv-000128"
              corresp="http://www2.arnes.si/~lmarus/suss/arhiv/suss-arhiv-000128.html">
            <head>Povedek v dvojini ali množini</head>
            <list type="keywords">
               <item>dvojina</item>
               <item>spreganje</item>
               <item>stavek</item>
               <item>glagoli</item>
               <item>glagol biti</item>
               <item>dvojina ali množina</item>
               <item>povedek</item>
               <item>povedek</item>
               <item>množinski povedek</item>
               <item>skladenjsko ujemanje</item>
               <item>ujemanje osebka in povedka</item>
               <item>skladenjska vezljivost</item>
            </list>
            <div type="question" xml:id="suss-arhiv-000128.div1">
               <p xml:id="suss-arhiv-000128.p1">Kako bi zapisali: <q>Konjska vprega in avtomobila sta pripeljala na vrh</q> ali <q>... so pripeljali na vrh</q>?</p>
            </div>
            <div type="answer" xml:id="suss-arhiv-000128.div2">
               <p xml:id="suss-arhiv-000128.p2">V slovnici bi izraz <q rend="italic">konjska vprega in avtomobila</q> klasificirali kot samostalniško frazo, torej frazo, ki ima iste lastnosti kakor samostalniška beseda. V našem primeru ima zveza v stavku položaj osebka, osebek pa je tisti stavčni člen, ki povedku določa osebo, število, spol in celo sklon, če je povedek tak, da ga lahko izraža. Osebek torej zahteva ujemanje povedka. Kadar je osebek priredno zložen, se rabi osebna glagolska oblika načeloma v dvojini oz. množini — glede na to, koliko jeder ima tak zloženi osebek in v katerem številu so ta jedra. Za vezalno priredje navaja SS npr. take primere:</p>
               <p xml:id="suss-arhiv-000128.p3">edninsko + edninsko jedro zahteva dvojinski povedek: <q rend="italic">Borut in Meta pridno študirata</q>.</p>
               <p xml:id="suss-arhiv-000128.p4">edninsko + edninsko + edninsko jedro ali pa edninsko + needninsko jedro zahtevajo množinski povedek: <q rend="italic">Tine, Tone, Jurij in Meta spuščajo zmaja. Ti in tvoja brata boste zakurili ogenj</q>.</p>
               <p xml:id="suss-arhiv-000128.p5">Vaš primer bi uvrstili v to zadnjo skupino, torej je pravilna različica z množinskim povedkom. Na podobno težavo naletimo pri določanju slovničnega spola zloženemu stavčnemu členu. Po SS naj bi priredno zloženo jedro osebka vezalo pridevniško obliko povedka v moškem spolu: <q rend="italic">Tone in Reza sta šla v vinograd</q>; <q rend="italic">eno tele in ena ovca sta mi pobegnila.</q> SS pravi, da je dopustna tudi oblika povedka v spolu najbližjega samostalnika, ki pa naj bi bila redkejša: <q rend="italic">samoprispevek bi uspel, če ne bi tisto mesto na zahodu in vas na vzhodu bili proti</q> vs. s<q rend="italic">amoprispevek bi uspel, če ne bi tisto mesto na zahodu in vas na vzhodu bila proti</q>. Dodatno odstopanje od zgornjega splošnega pravila predstavlja, jedro osebka v rodilniku množine (tj. ob količinskem pridevniškem prilastku), ko se uporablja obliko povedka za srednji spol ednine: <q rend="italic">Pet</q> (<q rend="italic">mnogo</q>, <q rend="italic">dvoje</q> ...) <q rend="italic">jamarjev je bilo pijanih</q>.</p>
            </div>
         </div>
         <div type="article" xml:id="suss-arhiv-000129"
              corresp="http://www2.arnes.si/~lmarus/suss/arhiv/suss-arhiv-000129.html">
            <head>Dvojno zanikanje</head>
            <list type="keywords">
               <item>zanikanje</item>
               <item>zgodovina jezika</item>
               <item>stavek</item>
               <item>zanikanje</item>
               <item>dvojno zanikanje</item>
               <item>glagoli</item>
               <item>glagoli zavračanja</item>
            </list>
            <div type="question" xml:id="suss-arhiv-000129.div1">
               <p xml:id="suss-arhiv-000129.p1">Vidim, da se zanimate za slovenščino. Mene pa že dolgo bega — jaz ga tako imenujem — paradoks v slovenskem jeziku. Gre za dvojno zanikanje, ki je v večini jezikov prepovedano! Primera:</p>
               <p xml:id="suss-arhiv-000129.p2">(a) Stavek <q>Jaz nimam nič denarja</q> je paradoksen. Če je oseba izgovorila, da nima nič denarja to (po naši slovnici) pomeni, da je brez denarja. Toda sedaj stavek poglejmo z druge — logične strani: če oseba nima nič denarja, v resnici pomeni, da ga ima različno od nič!!! <lb/> (b) Nedavno nazaj sem se smejal, ko sem v priročniku za voznike (Varna vožnja) prebral stavek: <q>Voznik začetnik ne sme imeti med vožnjo v organizmu nič alkohola.</q> Pravilni oziroma logični stavek bi bil: <q>... mora imeti nič ...</q> ali <q>... ne sme imeti več od nič ...</q>
               </p>
               <p xml:id="suss-arhiv-000129.p3">Podobne primere srečaš povsod. To se mi zdi velika napaka v slovenskem jeziku, ki bi jo bilo potrebno odpraviti, srečamo pa še bolj absurdne stavke, npr. trojno ali četverno zanikanje. Prosim za pojasnila, oziroma če niste pravi naslov, vas prosim da mi svetujete, kam naj se obrnem za odgovore.</p>
            </div>
            <div type="answer" xml:id="suss-arhiv-000129.div2">
               <p xml:id="suss-arhiv-000129.p4">Čemu bi si belili glavo, kjer to ni potrebno? Bistvo vsakega jezika je njegova funkcionalnost. Vsak jezik, ki govorcem omogoča nemoteno sporazumevanje, je <q rend="italic">popoln</q>, je funkcionalen, deluje. Kolikor vem, Slovenci s tvorjenjem in razumevanjem zanikanih stavkov na splošno nimajo težav in se ob vsakem izrečenem stavku ne sprašujejo posebej, ali je (matematično) logičen ali ne. V vsakem jeziku je na kupe takih in drugačnih <q>nelogičnosti</q>. Dober primer so predlogi: <q rend="italic">gremo na kavo</q>(sedet <q rend="italic">na</q> zrno kave?), <q rend="italic">na morje</q> (mar res?), <q rend="italic">potem pa še malo v hribe</q> (bomo rili po njih kot krti (jamarji)?). Gre pač za način, kako slovenščina izraža nikalnost — dopušča oz. celo zahteva kopičenje nikalnic. Slovnična pravila so po SS takale:</p>
               <list xml:id="suss-arhiv-000129.list2">
                  <item xml:id="suss-arhiv-000129.item8">pripovedni stavki se zanikujejo z nikalnico <q rend="italic">ne</q>: <q rend="italic">Janez dela, Tone ne (dela)</q>.</item>
                  <item xml:id="suss-arhiv-000129.item9">Zanikani sedanjik glagolov <q rend="italic">sem</q>, <q rend="italic">imam</q>, <q rend="italic">(ho)čem</q> se glasi <q rend="italic">nisem</q>, <q rend="italic">nimam</q>, <q rend="italic">nočem</q>;</item>
                  <item xml:id="suss-arhiv-000129.item10">pri glagolih zavračanja (verba defendendi) se pojavlja pomenska enakost nikalne in nenikalne oblike: <q rend="italic">Bal se je, da bi mu vlak ušel = Bal se je, da mu vlak ne bi ušel</q>;</item>
                  <item xml:id="suss-arhiv-000129.item11">nikalni zaimki avtomatično zanikujejo še povedek: <q rend="italic">Ničesar se ti ni treba sramovati. Tu ni nikogar. Nič ni res</q>;</item>
                  <item xml:id="suss-arhiv-000129.item12">v stavku je lahko zanikanih tudi po več zaimenskih členov: <q rend="italic">Nihče me nikoli ni maral</q>.</item>
               </list>
               <p xml:id="suss-arhiv-000129.p5">Morda je takšno zanikanje nelogično, toda v jeziku je popolnoma zakoreninjeno in mislim, da bi ga bilo nemogoče odpraviti, zlasti tako, da bi nekako nasilno uvajali nova pravila. Sploh pa, ali mislite, da bi vas kdo razumel, če bi rekli: <q rend="italic">Jaz imam nič denarja</q>. Prej bi vas poslali na tečaj slovenščine. In četudi je stavek z eno samo nikalnico možen, pomensko ni identičen tistemu z dvema ali pa je slogovno zaznamovan: <q rend="italic">Večerjali nismo nič</q>: <q rend="italic">Večerjali smo nič</q>.</p>
               <p xml:id="suss-arhiv-000129.p6">In kako je v drugih jezikih? Že pri naših sosedih vidimo, da slovenščina ni edini jezik, v katerem je v enem stavku lahko več nikalnic.</p>
               <p xml:id="suss-arhiv-000129.p7">hrv. <q rend="italic">Ne želim ništa od nikoga.</q>
               </p>
               <p xml:id="suss-arhiv-000129.p8">it. <q rend="italic">Non voglio niente da nessuno.</q>
               </p>
               <p xml:id="suss-arhiv-000129.p9">nem. <q rend="italic">Ich will nichts von niemandem.</q> Glagol ni zanikan, možno pa je dodajanje nikalnice v predložni zvezi.</p>
               <p xml:id="suss-arhiv-000129.p10">ang. <q rend="italic">I want nothing from nobody</q>: <q rend="italic">I don't want anything from anybody</q>. V pogovorni angleščini je dosti bolj običajna druga oblika, v kateri je zanikan glagol, temu pa dodan nedoločni (ne nikalni) zaimek.</p>
               <p xml:id="suss-arhiv-000129.p11">! črnska ameriška angleščina <q rend="italic">I don't want nothing from nobody</q>. Ne gre sicer za standardno angleščino, vendar je črnska angleščina pravzaprav samostojen (predvsem pa nič <q>slabši</q>) jezik s številnimi posebnostmi.</p>
               <p xml:id="suss-arhiv-000129.p12">šp. <q rend="italic">No quiero nada de ninguno.</q>
               </p>
               <p xml:id="suss-arhiv-000129.p13">port. <q rend="italic">Nao quero nada de ninguem.</q>
               </p>
               <p xml:id="suss-arhiv-000129.p14">Ne vem sicer, od kod to dvojno zanikanje v slovenščini, lahko pa v dodatno ponazoritev navedem odlomek iz Crystalove The Cambridge Encyclopedia of the English Language (1995) (v priložnostnem prevodu), ki skuša pojav osvetliti za angleščino. ‘Pri besedilu <q rend="italic">The Peterborough Chronicle</q> je zanimiva dosledna raba staroangleške slovnične zgradbe z <q rend="italic">dvojnimi</q> ali <q rend="italic">trojnimi</q> nikalnicami. Teh si ne smemo razlagati narobe: ne sme nas zavesti, da bi skušali njihov pomen <q>izničiti</q> z matematičnim pravilom, po katerem sta dva minusa plus. Navkljub prizadevanjem sodobnih preskriptivistov ni angleški sistem zanikanja tako deloval nikoli. Načelo, ki ga izpričujejo zgodnja angleška besedila, je preprosto: dodatne nikalnice nikalnost še poudarijo, pomen zanikanosti poostrijo. ...</p>
               <p xml:id="suss-arhiv-000129.p15">
                  <q rend="italic">for</q> nan ne <q rend="italic">waes o ?e land</q>
               </p>
               <p xml:id="suss-arhiv-000129.p16">
                  <q rend="italic">for there was none in the land</q>
               </p>
               <p xml:id="suss-arhiv-000129.p17">(nikogar ni bilo v deželi)</p>
               <p xml:id="suss-arhiv-000129.p18">V srednjeangleški dobi so se zadeve poenostavile. Staroangleška dvojna nikalnica (<q rend="italic">ne ... naht</q>) se je v začetku dobe še veliko rabila, proti koncu pa se je zanikanje zaznamovalo samo še z eno nikalnico (<q rend="italic">nat</q> ali <q rend="italic">not</q>) — pred drugimi nikalnimi besedami se je <q rend="italic">ne</q> izpuščal. Tak sistem zanikanja je kasneje sprejela tudi standardna (knjižna) angleščina, v mnogih nestandardnih različicah pa se je opisani poudarjeni sistem ohranil vse do danes.’ (Besedilo <q rend="italic">The Peterborough Chronicle</q> datira v 12. stoletje, srednjeangleška doba pa naj bi trajala približno od 12. do 15. stoletja.)</p>
               <p xml:id="suss-arhiv-000129.p19">Ali je vznik večkratnega zanikanja povezan s poudarjeno nikalnostjo tudi v slovenščini, ne vem. Vsekakor pa ni nič nenavadnega, če se tak sistem iz takih ali drugačnih razlogov razvije. Morda se bo kdaj v prihodnosti spet sprostil, morda v kakšni drugačni različici potem spet kdaj vzpostavil. Vsekakor pa ga danes imamo in bi ga bilo nesmiselno, narobe in nemogoče na silo odpravljati.</p>
            </div>
         </div>
         <div type="article" xml:id="suss-arhiv-000130"
              corresp="http://www2.arnes.si/~lmarus/suss/arhiv/suss-arhiv-000130.html">
            <head>Dvojno zanikanje: Nič nimam</head>
            <list type="keywords">
               <item>sklanjanje</item>
               <item>rodilnik</item>
               <item>zanikanje</item>
               <item>stavek</item>
               <item>zanikanje</item>
               <item>zanikani predmet v rodilniku</item>
               <item>zanikanje</item>
               <item>dvojno zanikanje</item>
               <item>glagoli</item>
               <item>glagoli zavračanja</item>
            </list>
            <div type="question" xml:id="suss-arhiv-000130.div1">
               <p xml:id="suss-arhiv-000130.p1">Zgodilo se mi je naslednje. Na meji me je carinik vprašal, kaj imam za prijavit. Jaz sem mu odgovoril NIČ NIMAM. Zatem pa je rekel, da naj mu povem, kaj imam, če nimam nič.</p>
            </div>
            <div type="answer" xml:id="suss-arhiv-000130.div2">
               <p xml:id="suss-arhiv-000130.p2">Mislim, da ste cariniku odgovorili povsem pravilno, on pa se je verjetno hotel malo pošaliti, vendar mu očitno ni najbolje uspelo. Slovenščina ima namreč, kakor vsak jezik, svoja pravila za zanikanje, ki se jih govorci držimo, čeprav o njih zavestno ne razmišljamo. Carinik vam je očitno želel sporočiti, da če <q rend="italic">nimate nič</q>, potem imate gotovo kaj drugega kot nič. Vendar bi izrek <q rend="italic">nič nimam</q> vsak rojeni govorec slovenščine razumel tako kot vi, in šele dodaten miselni napor lahko pripelje do nadaljnje interpretacije.</p>
               <p xml:id="suss-arhiv-000130.p3">Slovenščina dopušča oz. celo zahteva kopičenje nikalnic, tako da stavek <q rend="italic">Nič nimam</q> pomeni isto kot v nemščini stavek <q rend="italic">Ich habe nichts</q>, logičnopomensko <q rend="italic">Imam nič</q>. Taka ubeseditev bi bila morda bolj v skladu z matematično-logičnim jezikom, ni pa tako ustrojen marsikateri naravni človeški jezik, med drugim slovenščina. Slovnična pravila za zanikanje so po SS takale:</p>
               <list xml:id="suss-arhiv-000130.list2">
                  <item xml:id="suss-arhiv-000130.item11">pripovedni stavki se zanikujejo z nikalnico <q rend="italic">ne</q>: <q rend="italic">Janez dela, Tone ne (dela).</q>
                  </item>
                  <item xml:id="suss-arhiv-000130.item12">zanikani sedanjik glagolov <q rend="italic">sem</q>, <q rend="italic"> imam</q>, <q rend="italic">(ho)čem</q> se glasi <q rend="italic">nisem</q>, <q rend="italic"> nimam</q>, <q rend="italic">nočem</q>.</item>
                  <item xml:id="suss-arhiv-000130.item13">pri glagolih zavračanja (verba defendendi) se pojavlja pomenska enakost nikalne in nenikalne oblike: <q rend="italic">Bal se je, da bi mu vlak ušel = Bal se je, da mu vlak ne bi ušel.</q>
                  </item>
                  <item xml:id="suss-arhiv-000130.item14">nikalni zaimki avtomatično zanikujejo še povedek: <q rend="italic">Ničesar se ti ni treba sramovati. Tu ni nikogar. Nič ni res</q>.</item>
                  <item xml:id="suss-arhiv-000130.item15">v stavku je lahko zanikanih tudi po več zaimenskih členov: <q rend="italic">Nihče me nikoli ni maral.</q>
                  </item>
               </list>
               <p xml:id="suss-arhiv-000130.p4">Načeloma naj bi bil zanikani predmet v rodilniku, vendar je to pravilo danes že izgubilo obče veljavno moč. Za zaimek <q rend="italic">nič</q> pa tudi SS eksplicitno dopušča tožilniško obliko ob zanikanem povedku.</p>
               <p xml:id="suss-arhiv-000130.p5">Možno je torej reči: <q rend="italic">nič nimam</q> ali pa <q rend="italic">ničesar nimam</q>. Carinik je s svojo izjavo definiral <q rend="italic">nič</q> kot <q rend="italic">nekaj</q>, kot neko entiteto, ki je vi nimate. Po mojem mnenju bi njegov stavek lahko izražal ta nameravani pomen le, če bi se glasil takole: <q rend="italic">Če nimate niča, kaj pa potem imate?</q> S tem pa bi seveda tudi dokončno izgubil tisto šaljivost, na katero je ciljal carinik.</p>
            </div>
         </div>
         <div type="article" xml:id="suss-arhiv-000131"
              corresp="http://www2.arnes.si/~lmarus/suss/arhiv/suss-arhiv-000131.html">
            <head>Kako odgovoriti na: <q>Kaj res ne boš jedel jogurta?</q>
            </head>
            <list type="keywords">
               <item>zanikanje</item>
               <item>nikalno vprašanje</item>
               <item>raba jezika</item>
               <item>zanikanje</item>
               <item>stavek</item>
            </list>
            <div type="question" xml:id="suss-arhiv-000131.div1">
               <p xml:id="suss-arhiv-000131.p1">Pa še nekaj. Če nekdo vpraša, boš jedel jogurt, ti odgovoriš NE. Potem pa oni spet vpraša, KAJ RES NE BOŠ JEDEL JOGURTA. Kaj je pravilno odgovoriti: DA ( ga ne bom jedel) ali NE ( ga ne bom jedel).</p>
            </div>
            <div type="answer" xml:id="suss-arhiv-000131.div2">
               <p xml:id="suss-arhiv-000131.p2">Tu gre verjetno za vprašanje, ki ga bolj določa raba jezika kakor slovnična pravila. Menim, da je mnogo bolj nedvoumen drugi odgovor, in sicer v smislu, da nam ni treba o njem posebej razmišljati, kaj pomeni, še zlasti zato, ker je moral v vašem primeru človek kar dvakrat pojasniti, da nečesa ne želi. Nikalni odgovor se zdi zato toliko bolj verjeten in je hkrati v skladu s pravili o tvorjenju nikalnih povedi:</p>
               <p xml:id="suss-arhiv-000131.p3">
                  <q rend="italic">Kaj res ne boš jedel jogurta?</q>
               </p>
               <p xml:id="suss-arhiv-000131.p4">
                  <q rend="italic">— Ne. ( = Ne, ne bom ga jedel)</q>
               </p>
               <p xml:id="suss-arhiv-000131.p5">
                  <q rend="italic">— Ja.</q> ???</p>
               <p xml:id="suss-arhiv-000131.p6">Zdi se mi, da pritrdilni odgovor dopušča različne razlage in zahteva dodatno pojasnilo glede tega, kaj potrjuje. Skratka, ni tako poveden kot nikalni odgovor. Moramo ga dopolniti, da bi bili lahko prepričani, da bo prejemnik (vsaj ob odsotnosti intonacije) sporočilo pravilno razvozlal.</p>
               <p xml:id="suss-arhiv-000131.p7">
                  <q rend="italic">— Ja, res ga ne bom jedel.</q>
               </p>
               <p xml:id="suss-arhiv-000131.p8">
                  <q rend="italic">— Ja, res.</q>
               </p>
               <p xml:id="suss-arhiv-000131.p9">
                  <q rend="italic">— Ja, bom.</q>
               </p>
               <p xml:id="suss-arhiv-000131.p10">Moj občutek je, da je ravno poudarjeni <q rend="italic">res</q> tisti, ki omogoča interpretacijo <q rend="italic">ne bom</q> (<q rend="italic">ja, res = ja, ne bom</q>). <q rend="italic">Res</q> poudarja nikalno obliko <q rend="italic">ne bom</q>. Če to besedico izpustimo, je možno reči le še <q rend="italic">ja, bom</q>, ne pa tudi <q rend="italic">ja, ne bom</q>. Če pa je odgovor zgolj <q rend="italic">ja</q>, je njegov pomen nejasen; sogovorniku najverjetneje ni jasno, ali bo nagovorjeni jogurt torej jedel ali ne.</p>
            </div>
            <div type="reference" xml:id="suss-arhiv-000131.div3">
               <p xml:id="suss-arhiv-000131.p11">Glej tudi: <ref target="#suss-arhiv-000132">Kako odgovoriti na: <q>Kaj res ne boš jedel jogurta?</q>(nadaljevanje)</ref>
               </p>
            </div>
         </div>
         <div type="article" xml:id="suss-arhiv-000132"
              corresp="http://www2.arnes.si/~lmarus/suss/arhiv/suss-arhiv-000132.html">
            <head>Kako odgovoriti na :"Kaj res ne boš jedel jogurta?’ (nadaljevanje)</head>
            <list type="keywords">
               <item>zanikanje</item>
               <item>nikalno vprašanje</item>
               <item>naravno in nenaravno</item>
               <item>raba jezika</item>
               <item>zanikanje</item>
               <item>stavek</item>
            </list>
            <div type="question" xml:id="suss-arhiv-000132.div1">
               <p xml:id="suss-arhiv-000132.p1">Najprej vsem čestitam za tehtna pojasnila in prijazno pomoč, ki jo moremo izkoriščati. žal pa se ne strinjam z vašim naslednjim <ref target="#suss-arhiv-000131">odgovorom</ref>. Citiram: <q>Pa še nekaj. Če nekdo vpraša, boš jedel jogurt, ti odgovoriš NE. Potem pa oni spet vpraša, KAJ RES NE BOŠ JEDEL JOGURTA. Kaj je pravilno odgovoriti: DA ( ga ne bom jedel) ali NE ( ga ne bom jedel).</q> Na drugo vprašanje (KAJ RES NE BOŠ JEDEL JOGURTA) sta možna le odgovora: <q>Ne, res ga ne bom jedel</q> in <q>pač, bom ga jedel</q>. Kaj pravite?</p>
            </div>
            <div type="answer" xml:id="suss-arhiv-000132.div2">
               <p xml:id="suss-arhiv-000132.p2">Citirano besedilo z naše strani je pravzaprav vprašanje, na katero smo morali odgovoriti, kljub temu pa vaše vprašanje ostaja.</p>
               <p xml:id="suss-arhiv-000132.p3">V stavku <q rend="italic">A res ne boš jedel jogurta?</q> lahko zasledimo dve vprašanji. Prvo, ki ga opazimo takoj, sprašuje, ali bo naslovljenec jedel jogurt ali ne (1), drugo je vprašanje o resničnosti (ali resnosti) domnevne namere naslovljenca, da ne bo jedel jogurta (2).</p>
               <p xml:id="suss-arhiv-000132.p4">(1) <q rend="italic">Ali boš jedel jogurt?</q>
               </p>
               <p xml:id="suss-arhiv-000132.p5">(2) <q rend="italic">Ali je res, da ne boš jedel jogurta?</q>
               </p>
               <p xml:id="suss-arhiv-000132.p6">Dve vprašanji pa imata tudi dva para odgovorov. Na obe vprašanji lahko odgovorimo z j<q rend="italic">a</q> ali z <q rend="italic">ne</q>, vendar imata odgovora pri vprašanjih različna pomena.</p>
               <p xml:id="suss-arhiv-000132.p7">(1) a) <q rend="italic">ja (, bom ga jedel.)</q>
               </p>
               <p xml:id="suss-arhiv-000132.p8">b) <q rend="italic">ne</q>
                  <q rend="italic">(, ne bom ga jedel.)</q>
               </p>
               <p xml:id="suss-arhiv-000132.p9">(2) a) <q rend="italic">ja (</q>, <q rend="italic">res ga ne bom jedel.)</q>
               </p>
               <p xml:id="suss-arhiv-000132.p10">b) <q rend="italic">ne</q>
                  <q rend="italic">(</q>, <q rend="italic">ni res. Bom ga jedel.)</q>
               </p>
               <p xml:id="suss-arhiv-000132.p11">Seveda imajo ti odgovori lahko različne ubeseditve. Lahko jih izrečemo še na kak drug način, ne da bi se pomen kaj dosti spremenil. Zdi se, da lahko rečemo tudi:</p>
               <p xml:id="suss-arhiv-000132.p12">(2) c) <q rend="italic">ne (, res ga ne bom jedel.)</q>
               </p>
               <p xml:id="suss-arhiv-000132.p13">Navedeni odgovori pa niso vsi enakovredni po svoji razumljivosti, predvsem pa so zelo odvisni od intonacije. Ker že pri vprašanju lažje in tudi hitreje pridemo do razumevanja (1), je povsem razumljivo, da so nam tudi odgovori pod (1) veliko bližji. Upal bi si trditi, da nam je najbolj oddaljen (najmanj naraven) odgovor (2) b). Po vsej verjetnosti tudi zaradi možnosti mešanja pomena (2) b) in (2) c). Naravnost odgovora bi tu meril po tem, kaj pogosteje (ali hitreje) razumemo oz. kaj pogosteje uporabljamo.</p>
               <p xml:id="suss-arhiv-000132.p14">Po pravici povedano mi ni najbolj jasno, kaj bi sam uporabljal, če bi imel na izbiro le odgovora <q rend="italic">ja</q> in <q rend="italic">ne</q>. Ko sem se takole sam pri sebi preizkušal, sem opazil, da bi sam na tako vprašanje raje odgovoril z vsaj malo daljšim odgovorom. Recimo:</p>
               <p xml:id="suss-arhiv-000132.p15">
                  <q rend="italic">Ne bom, ne, hvala.</q>
               </p>
               <p xml:id="suss-arhiv-000132.p16">
                  <q rend="italic">No, pa bom.</q>
               </p>
               <p xml:id="suss-arhiv-000132.p17">
                  <q rend="italic">Ja NE, če ti pravim, da ne.</q>
               </p>
               <p xml:id="suss-arhiv-000132.p18">Zelo verjetno je torej ta težava precej umetna, saj je v konkretnih situacijah niti ne srečujemo, ker se ji ognemo z daljšim pojasnitvenim odgovorom, nemalo pa si pomagamo tudi z intonacijo.</p>
            </div>
            <div type="reference" xml:id="suss-arhiv-000132.div3">
               <p xml:id="suss-arhiv-000132.p19">Glej tudi: <ref target="#suss-arhiv-000131">Kako odgovoriti na: <q>Kaj res ne boš jedel jogurta?</q>
                  </ref>
               </p>
            </div>
         </div>
         <div type="article" xml:id="suss-arhiv-000133"
              corresp="http://www2.arnes.si/~lmarus/suss/arhiv/suss-arhiv-000133.html">
            <head>Besedica pač</head>
            <list type="keywords">
               <item>pač</item>
               <item>raba jezika</item>
               <item>besedišče</item>
            </list>
            <div type="question" xml:id="suss-arhiv-000133.div1">
               <p xml:id="suss-arhiv-000133.p1">Hvala za <ref target="#suss-arhiv-000132">odgovor</ref>. Se strinjam z vami, da v običajnem govoru besede <q>pač</q> v tem pomenu ne uporabljamo prav pogosto. Ker je v svojem odgovoru niste ponudili kot možnost, domnevam, da se z njo ne strinjate in zato prepisujem iz SSKJ:</p>
               <p xml:id="suss-arhiv-000133.p2">5. uvaja zavrnitev s popravkom: ni priden delavec. Pač, priden je, samo neroden; to bi bilo vse. Pač, še nekaj; te pravice nimaš. Pač, imam jo; nas nisi pričakoval, kajne? Pač, pač, zato sem še pokonci / vsi smo zbrani. Pač, pač, Andreja še ni ne, ne / kar sem storil, ti ni bilo v škodo. Ali pač ali pa (le) / kaj pa on? Pač, njega ne smemo pozabiti da, seveda, saj res</p>
            </div>
            <div type="answer" xml:id="suss-arhiv-000133.div2">
               <p xml:id="suss-arhiv-000133.p3">V odgovoru nisem omenjal besede <q rend="italic">pač</q>, ker je jaz (pač) ne uporabljam prav dosti :). Nikakor pa nisem imel namena kratiti besedi <q rend="italic">pač</q> pravico do obstoja in do statusa polnopravne knjižne besede. Nasprotno, v odgovoru je zapisano, da se da odgovore ubesediti tudi na drugačne načine. Mednje prav gotovo spada tudi varianta s <q rend="italic">pač</q>, ki ste jo zapisali vi. Vendar to po našem mnenju ni edini možen pozitiven odgovor, kot ste zapisali vi.</p>
               <p xml:id="suss-arhiv-000133.p4">Očitno pa mi <q rend="italic">pač</q> kot samostojen odgovor (oz. v tem pomenu) tudi ni najbolj všeč (<q>kaj čmo, tko pač je</q> :)). Po pravici povedano me malo preveč spominja na nemščino in njen <q rend="italic">doch</q>.</p>
            </div>
         </div>
         <div type="article" xml:id="suss-arhiv-000134"
              corresp="http://www2.arnes.si/~lmarus/suss/arhiv/suss-arhiv-000134.html">
            <head>Sedanja raba predpreteklika v slovenščini</head>
            <list type="keywords">
               <item>spreganje</item>
               <item>predpreteklik</item>
               <item>raba jezika</item>
               <item>stavek</item>
            </list>
            <div type="question" xml:id="suss-arhiv-000134.div1">
               <p xml:id="suss-arhiv-000134.p1">Zanima me vse, kar veste o sedanji rabi predpreteklika v Sloveniji.</p>
            </div>
            <div type="answer" xml:id="suss-arhiv-000134.div2">
               <p xml:id="suss-arhiv-000134.p2">Glede uporabe predpreteklika smo se malce pozanimali pri govorcih z različnih koncev Slovenije in izkazalo se je, da je raba v pogovornem jeziku povsod praktično povsem zamrla. Kolikor nam je znano, nekatera narečja te oblike sploh ne poznajo, druga pa jo uporabljajo kot različico navadnega preteklika, za dejanja v oddaljeni preteklosti. Uporabljajo ga samo še starejši govorci in tisti, ki se zavestno trudijo, da predpreteklik ne bi izginil.</p>
               <p xml:id="suss-arhiv-000134.p3">Tudi v zbornem jeziku je raba predpreteklika zelo redka. V pisnem jeziku se uporablja le v leposlovju, a tudi tu vse manj. O predpretekliku v slovenščini so pisali že številni slovenisti (o tem poroča Urbančič, B., O jezikovni kulturi, Ljubljana: Delavska enotnost, 1987, 117-124), v glavnem so prišli do spoznanja, da funkcija predpreteklika v zavesti pišočih Slovencev ni jasna. Rabil naj bi se v različnih funkcijah, neobvezno, kot semantično-stilistična kategorija.</p>
            </div>
         </div>
         <div type="article" xml:id="suss-arhiv-000135"
              corresp="http://www2.arnes.si/~lmarus/suss/arhiv/suss-arhiv-000135.html">
            <head>Edninska oblika od <q>priče smo bili</q>
            </head>
            <list type="keywords">
               <item>raba jezika</item>
               <item>stavek</item>
               <item>skladenjska vezljivost</item>
               <item>povedek</item>
               <item>povedkovo določilo</item>
               <item>skladenjsko ujemanje</item>
               <item>ujemanje osebka in povedka</item>
            </list>
            <div type="question" xml:id="suss-arhiv-000135.div1">
               <p xml:id="suss-arhiv-000135.p1">Ob tej priliki naj pristavim še svoj lonček z vprašanjem, ki ga nikakor ne uspem sam razrešiti. Starejši lektor mi je pred časom vztrajno popravljal edninsko obliko <q>priča smo bili...</q> v množinsko <q>priče smo bili...</q> . Pravzaprav se je zdela njegova lektura logična, v zadnjem času pa sem v zelo izčiščenih besedilih, pa pogosto v časopisih na TV in Radiu Slo. naletel tudi na <q>mojo</q> obliko, torej <q>priča smo bili ...</q> . Kot da je <q>smo bili</q> nekakšen subjekt ednine, enega, ali nekaj podobnega; ne skupina posameznikov, temveč <q>enost</q> množice, edninska zadeva. Kako je v resnici prav?</p>
            </div>
            <div type="answer" xml:id="suss-arhiv-000135.div2">
               <p xml:id="suss-arhiv-000135.p2">Opisani dve možnosti bi raje kot s kakšno nejasno teorijo razložil s tem, da lahko kot <q rend="italic">pričo</q> vzamemo celotno skupino, ki je <q rend="italic">priča temu in temu</q> in je zato, ker je skupina, razumljena kot celota v ednini, kot ena entiteta (mi smo bili priča, ne vsak posamezno, temveč vsi skupaj); lahko pa kot <q rend="italic">pričo</q> vzamemo vse posmeznike v skupini, torej vsakega posebej, ki so potem <q rend="italic">priče temu in temu</q> (mi vsi smo bili priče).</p>
               <p xml:id="suss-arhiv-000135.p3">Pomenskih zadržkov kot rečeno ni, sistemskih tudi ne, saj slovenščina številsko neujemanje osebka in povedkovega določila v nekaterih primerih dopušča, tako da sta gotovo možni obe različici (množinska in edninska). Obstaja pa - za razliko od vašega - mnogo primerov, kjer osebek in povedkovo določilo nista v istem številu in kjer je povedkovo določilo v množini praktično nemogoče: <q rend="italic">Kolesarji na televiziji so Tour de France</q>; <q rend="italic">Otroci so moje edino veselje</q>; <q rend="italic">Hribi so pastirju poklic in zabava obenem</q>; <q rend="italic">Otroka sta svetla točka mojega življenja</q>(?<q rend="italic">svetli točki</q>? -- načeloma sicer možno, če otroka vzamem ločeno, vsekakor pa dosti manj običajno); <q rend="italic">Peter in Tone sta edini razlog, da nisem odšel</q> (?<q rend="italic">edina razloga</q>?) ...</p>
               <p xml:id="suss-arhiv-000135.p4">Obe različici sta pravilni, a imata lahko, kot je zgoraj razloženo, različna pomena, ki ju velja ob uporabi ene ali druge različice upoštevati. SSKJ ima v geslu <q rend="italic">priča</q> naslednji primer: <q>vi vsi ste priča, priče, za pričo, da sem mu denar vrnil</q>. Torej tudi SSKJ beleži obe možnosti oz. pozna še celo tretjo.</p>
            </div>
         </div>
         <div type="article" xml:id="suss-arhiv-000136"
              corresp="http://www2.arnes.si/~lmarus/suss/arhiv/suss-arhiv-000136.html">
            <head>Stalne besedne zveze pri predstavitvi stanja rek (hidrologija)</head>
            <list type="keywords">
               <item>stanje rek</item>
               <item>hidrologija</item>
               <item>besedne zveze</item>
               <item>stalne besedne zveze</item>
            </list>
            <div type="question" xml:id="suss-arhiv-000136.div1">
               <p xml:id="suss-arhiv-000136.p1">Sem gradbenik, ki se trenutno ukvarja s hidrologijo, konkretno s problemom jasne, pravilne, tekstualne (brez številk) razumljive predstavitve stanja rek in predvidenega stanja rek. Izjave naj bi bile uniformirane (standardne) in naj bi vsebovale kombinacije STALNIH besed (v izjavah z velikimi črkami) in spremenljivih besede (v izjavah z malimi črkami).</p>
            </div>
            <div type="answer" xml:id="suss-arhiv-000136.div2">
               <p xml:id="suss-arhiv-000136.p2">Menim, da je besedilo (glej spodaj) dovolj pregledno in jasno sestavljeno. Potrebnih je bilo sicer nekaj lektorskih popravkov, ki pa so zgolj formalne narave in ne spreminjajo vsebine. Le še nekaj opomb: <q>tekom dneva</q> je besedna zveza, ki ne sodi v normativno formalno sporočanje, temveč bolj v publicistiko; zamenjala sem jo z besedno zvezo <q rend="italic">čez dan</q>. Tudi besedni zvezi <q rend="italic">v noči</q> in <q rend="italic">v jutru</q> sta bolj neobičajni kot nevtralnejša izraza <q rend="italic">ponoči</q> in <q rend="italic">zjutraj</q>, če pa se vam zdi, da v vašem besedilu bolje funkcionirata, ju lahko mirno pustite.</p>
               <table xml:id="suss-arhiv-000136.table1">
                  <row>
                     <cell xml:id="suss-arhiv-000136.cell1">PRETOKI</cell>
                     <cell xml:id="suss-arhiv-000136.cell2">slovenskih rek</cell>
                     <cell xml:id="suss-arhiv-000136.cell3">SE NAHAJAJO V OBMOČJU</cell>
                     <cell xml:id="suss-arhiv-000136.cell4">visokih</cell>
                     <cell xml:id="suss-arhiv-000136.cell5">VODA IN</cell>
                     <cell xml:id="suss-arhiv-000136.cell6">naraščajo.</cell>
                  </row>
                  <row>
                     <cell/>
                     <cell xml:id="suss-arhiv-000136.cell8">rek v zahodni Sloveniji</cell>
                     <cell/>
                     <cell xml:id="suss-arhiv-000136.cell10">nizkih</cell>
                     <cell/>
                     <cell xml:id="suss-arhiv-000136.cell12">upadajo.</cell>
                  </row>
                  <row>
                     <cell/>
                     <cell xml:id="suss-arhiv-000136.cell14">rek v osrednji Sloveniji</cell>
                     <cell/>
                     <cell xml:id="suss-arhiv-000136.cell16">srednjih</cell>
                     <cell/>
                     <cell xml:id="suss-arhiv-000136.cell18">se ne speminjajo.</cell>
                  </row>
               </table>
               <p xml:id="suss-arhiv-000136.p3">Izjave, ki opisujejo prognozo, so naslednje:</p>
               <table xml:id="suss-arhiv-000136.table2">
                  <row>
                     <cell xml:id="suss-arhiv-000136.cell19">Čez dan</cell>
                     <cell xml:id="suss-arhiv-000136.cell20">JE PRIČAKOVATI</cell>
                     <cell xml:id="suss-arhiv-000136.cell21">močnejši</cell>
                     <cell xml:id="suss-arhiv-000136.cell22">PORAST PRETOKOV</cell>
                     <cell xml:id="suss-arhiv-000136.cell23">slovenskih rek.</cell>
                  </row>
                  <row>
                     <cell xml:id="suss-arhiv-000136.cell24">Ponoči</cell>
                     <cell/>
                     <cell xml:id="suss-arhiv-000136.cell26">zmeren</cell>
                     <cell/>
                     <cell xml:id="suss-arhiv-000136.cell28">rek v zahodni Sloveniji.</cell>
                  </row>
                  <row>
                     <cell xml:id="suss-arhiv-000136.cell29">Zjutraj</cell>
                     <cell/>
                     <cell xml:id="suss-arhiv-000136.cell31">manjši</cell>
                     <cell/>
                     <cell xml:id="suss-arhiv-000136.cell33">rek v osrednji Sloveniji.</cell>
                  </row>
                  <row>
                     <cell xml:id="suss-arhiv-000136.cell34">V prihodnjih dneh</cell>
                     <cell/>
                     <cell/>
                     <cell xml:id="suss-arhiv-000136.cell37">UPADANJE</cell>
                     <cell xml:id="suss-arhiv-000136.cell38">rek v vzhodni Sloveniji.</cell>
                  </row>
                  <row>
                     <cell xml:id="suss-arhiv-000136.cell39">V prihodnjih dneh</cell>
                     <cell xml:id="suss-arhiv-000136.cell40">NI PRIČAKOVATI</cell>
                     <cell/>
                     <cell xml:id="suss-arhiv-000136.cell42">SPREMEMB.</cell>
                     <cell/>
                  </row>
               </table>
            </div>
         </div>
         <div type="article" xml:id="suss-arhiv-000137"
              corresp="http://www2.arnes.si/~lmarus/suss/arhiv/suss-arhiv-000137.html">
            <head>Kaj je v besedni zvezi ščepec soli jedro</head>
            <list type="keywords">
               <item>sklanjanje</item>
               <item>ščepec soli</item>
               <item>besedne zveze</item>
               <item>jedro besedne zveze</item>
               <item>prilastek</item>
               <item>levi neujemalni prilastek</item>
               <item>prilastek</item>
               <item>desni neujemalni prilastek</item>
               <item>skladenjsko ujemanje</item>
               <item>števniki</item>
               <item>količinski števniki</item>
            </list>
            <div type="question" xml:id="suss-arhiv-000137.div1">
               <p xml:id="suss-arhiv-000137.p1">Kaj je v primeru <q>ščepec soli</q> jedro besedne zveze? Je možno, da je <q>ščepec</q> levi neujemalni prilastek (ti so menda zelo redki)?</p>
            </div>
            <div type="answer" xml:id="suss-arhiv-000137.div2">
               <p xml:id="suss-arhiv-000137.p2">Po SS je to besedna zveza, v kateri je beseda <q rend="italic">ščepec</q> jedro, beseda <q rend="italic">soli</q> pa desni neujemalni sklonski nepredložni prilastek. To vidimo po sklanjanju zveze: <q rend="italic">ščepec soli</q>, <q rend="italic">šcepca soli</q>, <q rend="italic">ščepcu soli ...</q>, kjer sklanjamo le jedrni del, prilastek ostaja nespremenjen. Drugi našteti primeri so še: <q rend="italic">pridelovanje krompirja</q>, <q rend="italic">hiša učenosti</q>, <q rend="italic">mož postave</q>, <q rend="italic">kozarec vode</q>, <q rend="italic">mož trdnih živcev</q>.</p>
               <p xml:id="suss-arhiv-000137.p3">Toporišič v ESJ trdi, da je jedro tisti del besedne zveze, od katerega so odvisni oziroma so mu podrejeni drugi deli — v vaši zvezi je to <q rend="italic">ščepec</q>, ki določa samostalniku <q rend="italic">sol</q> drugi sklon. Nejedrni del lahko tudi izpustimo, pa do formalno-skladenjskih napak ne bo prišlo, le smisel se izgubi: <q rend="italic">jed začinimo s ščepcem soli</q> &gt; <q rend="italic">jed začinimo s ščepcem</q>, <q rend="italic">jed začinimo s poprom</q>, <q rend="italic">jed začinimo s soljo</q>. Če pa izpustimo jedrni del, moramo izpustiti tudi nejedrnega: *<q rend="italic">jed začinimo s soli</q>. V primeru <q rend="italic">v krop vržemo ščepec soli</q> določa <q rend="italic">ščepcu</q> sklon povedek, <q rend="italic">soli</q> pa <q rend="italic">ščepec</q>, ki je jedro v predmetni besedni zvezi.</p>
               <p xml:id="suss-arhiv-000137.p4">Neujemalni levi prilastek je recimo <q rend="italic">špica</q>(<q rend="italic">odličen</q>) v <q rend="italic">špica film</q> (ker se prilastek ne ujema z jedrom ne v številu ne v spolu ne v sklonu — <q rend="italic">v treh špica filmih</q>) in <q rend="italic">vikend</q> v <q rend="italic">vikend hiša</q>, ki se včasih sicer uvršča med ujemalne, a ničto pregibne (pregibne z ničto, neglasovno končnico), zato nesklonljive prilastke, večinoma pa se slednje obravnava celo kot prvi del zloženk. (Sklanjanje (pogovorno): Zaslovel je z enim špica filmom. S svojo vikend hišo ima same sitnosti.) Podobna primera bi bila še <q rend="italic">zakon muska</q> in <q rend="italic">bomba mesto</q>.</p>
               <p xml:id="suss-arhiv-000137.p5">ESJ trdi, da je neujemalen tudi levi prilastek v imenovalniku in tožilniku, ko je količinski števnik, in da za primer <q rend="italic">pet/nekaj/petero ljudi</q>.</p>
            </div>
         </div>
         <div type="article" xml:id="suss-arhiv-000138"
              corresp="http://www2.arnes.si/~lmarus/suss/arhiv/suss-arhiv-000138.html">
            <head>Je sanjati prehoden ali neprehoden glagol</head>
            <list type="keywords">
               <item>sanjati</item>
               <item>glagoli</item>
               <item>prehodnost</item>
               <item>glagoli</item>
               <item>neprehodni glagoli</item>
               <item>glagoli</item>
               <item>prehodni glagoli</item>
               <item>tavtološki objekt</item>
               <item>prislovi</item>
               <item>besedne zveze</item>
            </list>
            <div type="question" xml:id="suss-arhiv-000138.div1">
               <p xml:id="suss-arhiv-000138.p1">Je <q>sanjati</q> prehoden ali neprehoden glagol? Zadnje čase pogosto opažam rabo, npr. <q>sanja svinja koruzo</q>, meni pa se vendarle zdi, da je <q>sanja svinja o koruzi</q> pravilneje.</p>
            </div>
            <div type="answer" xml:id="suss-arhiv-000138.div2">
               <p xml:id="suss-arhiv-000138.p2">Za začetek sem pogledal v SSKJ, kjer o prehodnosti kaj dosti niti ne piše, a se da nanjo sklepati preko primerov, ki so tam navedeni. Nekateri primeri: <q rend="italic">sanjati o dogodkih minulega dne</q>; <q rend="italic">sanjati sanje</q>. Iz zgoraj napisanega se ne da povleči kakih tehtnejših zaključkov. Da se sklepati, da priporočena raba ni <q rend="italic">sanja svinja koruzo</q>, temveč <q rend="italic">... o koruzi</q>, da v nekem pogledu <q rend="italic">sanjati</q> torej je prehoden glagol, a da gotovo ne spada med najbolj tipične prehodne glagole.</p>
               <p xml:id="suss-arhiv-000138.p3">Po SS obstaja več vrst prehodnosti. Izmed devetih naštetih lahko <q rend="italic">sanjati</q> navezuje predmet na dva načina. Prvič je <q rend="italic">sanjati</q> lahko glagol s <q>tavtološkim objektom</q>, to so tisti glagoli, katerih predmet je istega korena kot glagol. Taka prehodnost je pri posameznem glagolu seveda omejena le na en samostalnik. Celotna predmetna samostalniška zveza pa se lahko spreminja le s samostalniku dodanimi pridevniki in slednjim dodanimi prislovi. Primeri: <q rend="italic">sanjati sladke sanje</q>, <q rend="italic">bojevati boj</q>, <q rend="italic">spati spanec pravičnega</q>, <q rend="italic">živeti prijetno življenje</q>. Ti glagoli so često načeloma neprehodni (npr. <q rend="italic">spati</q>, <q rend="italic">živeti</q> sta prehodna le v primeru tavtološkega predmeta).</p>
               <p xml:id="suss-arhiv-000138.p4">
                  <q rend="italic">Sanjati</q> se lahko obnaša tudi kot glagol s prostim predložnim morfemom. Ti glagoli so ravno tako prehodni, a ne morejo imeti predmeta neposredno vezanega nase, sicer ima taka zveza drugačen pomen. Taki glagoli so med drugim:</p>
               <list xml:id="suss-arhiv-000138.list2">
                  <item xml:id="suss-arhiv-000138.item11">
                     <q rend="italic">stremeti k sreči</q> (z dajalnikom);</item>
                  <item xml:id="suss-arhiv-000138.item12">
                     <q rend="italic">čaka na rešitev</q> (s tožilnikom);</item>
                  <item xml:id="suss-arhiv-000138.item13">
                     <q rend="italic">govoriti o nesreči</q> (z mestnikom);</item>
                  <item xml:id="suss-arhiv-000138.item14">
                     <q rend="italic">računaj z mano</q> (z orodnikom).</item>
               </list>
               <p xml:id="suss-arhiv-000138.p5">
                  <q rend="italic">Sanjati</q> (<q rend="italic">sanjati o sreči</q> (z orodnikom)) po SS torej je prehoden glagol. Seveda vprašanje prehodnosti ni tako preprosto, kot to morda izgleda, ravno nasprotno. Vendar vas, kakor bi lahko sklepali po vašem primeru, ne zanima toliko ali je <q rend="italic">sanjati</q> prehoden glagol ali ne, temveč ali lahko <q rend="italic">sanjati</q> veže predmet v tožilniku. Gotovo je na obliko <q rend="italic">sanja svinja koruzo</q> vplivala popularna srbohrvaška fraza, ki jo nekateri še vedno uporabljajo v originalu (<q rend="italic">sanja svinja kukuruz</q>). Tisti pa, ki so jo hoteli posloveniti, so srbohrvaški vzorec očitno kar dobesedno prevedli. Seveda so bili tu tudi drugi, ki so to prevedli drugače (s predlogom <q rend="italic">o</q>). Druga stvar, ki bi ravno tako lahko vplivala na pogosto rabo brezpredložnega stavka, pa je precej pogosta pogovorna raba glagola <q rend="italic">sanjati</q> v zvezi <q rend="italic">sanjati nekoga</q> (izpoved zaljubljencev: <q rend="italic">včeraj sem te sanjal</q>). V standardnem jeziku bi to bilo <q rend="italic">sanjati o nekom</q>. Pozna pa glagol <q rend="italic">sanjati</q> tudi neko drugačno direktno prehodnost, ko imamo na mestu predmeta predmetni odvisnik: <q rend="italic">Sanjal sem, da so te oklicali za kralja</q> — <q rend="italic">Sanjal sem to, da so te oklicali za kralja</q> (podobne stvari lahko opazimo tudi pri podobnih glagolih: <q rend="italic">Razmišljal sem, da bi jutri šel v hribe — ?Razmišljal sem to, da bi jutri šel v hribe</q> — *<q rend="italic">Razmišljal sem glagolsko vezljivost</q>).</p>
               <p xml:id="suss-arhiv-000138.p6">Predvsem pa je fraza <q rend="italic">sanja svinja koruzo/o koruzi</q> izključno del pogovornega jezika, ne knjižnega, in je povezovalec na podelitvi Prešernovih nagrad tako ali tako ne bo uporabil, torej knjižna norma za to frazo niti ni relevantna.</p>
               <p xml:id="suss-arhiv-000138.p7">Katera od obeh variant je pravilna? To je pa drugo vprašanje. Pravilen v okviru ustaljene standardne norme, kakor jo predstavljajo SSKJ, SP 62 in SS, bi bil stavek <q rend="italic">sanja svinja o koruzi</q>. A to še ne pomeni, da drugače ne smemo govoriti. Jezikoslovni pristop k pravilnosti je, da je pravilno in del jezika vse, kar bi lahko kdaj izrekli, vse, kar se nam zdi pravilno. V konkretnem primeru bi lahko kot merilo pravilnosti postavili tudi razumljivost. <q rend="italic"/>In <q rend="italic">sanjanje koruze</q> je kar dobro predstavljivo.</p>
               <p xml:id="suss-arhiv-000138.p8">(Kot zanimivost pa še tale dubleta (brez poskusa obrazložitve): <q rend="italic">Sanjal sem lepšo prihodnost</q> jaz nujno razumem kot sanjanje v spanju, <q rend="italic">Sanjal sem o lepi prihodnosti</q> pa kot sanjarjenje. In hec, <q rend="italic">sanjariti</q> je pa brez dvoma zgolj predložno prehoden: <q rend="italic">Sanjaril sem o tisti punci z Bežigrajske ...</q> vs. *<q rend="italic">Sanjaril sem tisto punco ...</q>)</p>
            </div>
         </div>
         <div type="article" xml:id="suss-arhiv-000139"
              corresp="http://www2.arnes.si/~lmarus/suss/arhiv/suss-arhiv-000139.html">
            <head>Ali je pravilno "... za podporo prodaji električne energije" ali "... za podporo prodaje električne energije"</head>
            <list type="keywords">
               <item>sklanjanje</item>
               <item>rodilnik</item>
               <item>sklanjanje</item>
               <item>dajalnik</item>
               <item>živost/neživost</item>
               <item>skladenjska vezljivost</item>
               <item>podpora prodaji</item>
               <item>sklanjanje</item>
               <item>sklonska vezljivost</item>
            </list>
            <div type="question" xml:id="suss-arhiv-000139.div1">
               <p xml:id="suss-arhiv-000139.p1">V naslovu svoje diplomske naloge sem naletel na naslednji problem: Naslov naloge je Razvoj programske rešitve za podporo prodaji električne energije. Nisem prepričan, v katerem sklonu je prodaja (ali je pravilno ... za podporo prodaji električne energije ali ... za podporo prodaje električne energije).</p>
            </div>
            <div type="answer" xml:id="suss-arhiv-000139.div2">
               <p xml:id="suss-arhiv-000139.p2">Za začetek naj povem, da smo imeli Šussovci malo glasovanje o obeh variantah. Izid: nekaterim bolj diši prva, drugim druga. Priznavamo torej obe.</p>
               <p xml:id="suss-arhiv-000139.p3">Z različico z dajalnikom (komu ali čemu) je gotovo vse v redu, saj imamo zvezo lahko za izpustno in bi jo pomensko dopolnili v <q rend="italic">Razvoj programske rešitve za dajanje/nudenje podpore prodaji električne energije</q>. Če torej v mislih dodamo <q rend="italic">dajanje</q> ali <q rend="italic">nudenje</q>, dvom verjetno odpade.</p>
               <p xml:id="suss-arhiv-000139.p4">Zdi pa se mi, da se v tehničnem, morda predvsem računalniškem jeziku <q rend="italic">podpora</q> večinoma rabi z rodilnikom (koga ali česa), torej kot glagolnik <q rend="italic">podpiranje</q> oziroma <q rend="italic">podprtje</q>. Če zvezo interpretiramo na ta način, dobimo <q rend="italic">Razvoj programske rešitve za podpiranje/podprtje prodaje električne energije</q>. Morda samostalnik <q rend="italic">podpora</q> počasi prevzema sklonsko vezljivost od glagolnikov <q rend="italic">podpiranje</q> oziroma <q rend="italic">podprtje</q>.</p>
               <p xml:id="suss-arhiv-000139.p5">Mogoče gre tudi za slovnično ločevanje med živim in neživim — za živega <q>podpiranca</q> je po moje običajnejši dajalnik (npr. <q rend="italic">moralna podpora Petru Klepcu</q>), za neživega pa morda, a manj izključujoče, rodilnik (npr. <q rend="italic">programska podpora računalniškega sistema</q>; tudi <q rend="italic">programska podpora za računalniški sistem</q>).</p>
               <p xml:id="suss-arhiv-000139.p6">Marsikdaj je gotovo možno oboje:</p>
               <p xml:id="suss-arhiv-000139.p7">
                  <q rend="italic">Gre za finančno podporo nekega projekta/nekemu projektu ...</q> (pa tudi: ... <q rend="italic">za nek projekt</q>)</p>
               <p xml:id="suss-arhiv-000139.p8">V nekaterih zvezah pa morda le eno:</p>
               <p xml:id="suss-arhiv-000139.p9">
                  <q rend="italic">V podporo temu projektu ...</q>
               </p>
               <p xml:id="suss-arhiv-000139.p10">
                  <q rend="italic">Za podporo vašega projekta smo namenili 200.000 SIT.</q>
               </p>
               <p xml:id="suss-arhiv-000139.p11">Ustrezni sta torej obe varianti.</p>
            </div>
         </div>
         <div type="article" xml:id="suss-arhiv-000140"
              corresp="http://www2.arnes.si/~lmarus/suss/arhiv/suss-arhiv-000140.html">
            <head>Kaj je bolje: vaditi na pisalni stroj ali na pisalnem stroju</head>
            <list type="keywords">
               <item>skladenjska vezljivost</item>
               <item>besedne zveze</item>
               <item>sklanjanje</item>
               <item>sklonska vezljivost</item>
               <item>vaditi pisanje</item>
            </list>
            <div type="question" xml:id="suss-arhiv-000140.div1">
               <p xml:id="suss-arhiv-000140.p1">Zanima me, kaj je prav ali kaj je bolje v naslednjem primeru: vaditi na pisalni stroj ali vaditi na pisalnem stroju — v pomenu <q>vaditi pisanje</q>.</p>
            </div>
            <div type="answer" xml:id="suss-arhiv-000140.div2">
               <p xml:id="suss-arhiv-000140.p2">Gre za glagolski zvezi, ki ju lahko razumemo kot zvezo z izpuščeno besedo <q rend="italic">tipkanje/pisanje</q>. Poskusimo dopolnjena stavka analizirati:</p>
               <list rend="ordered" xml:id="suss-arhiv-000140.list2">
                  <item xml:id="suss-arhiv-000140.item6">Janez vadi pisanje na pisalni stroj.</item>
                  <item xml:id="suss-arhiv-000140.item7">Miha vadi pisanje na pisalnem stroju.</item>
               </list>
               <p xml:id="suss-arhiv-000140.p3">Zdi se, kot da imata stavka/besedni zvezi različna pomena, ki ju lahko razložimo z različnimi medbesednimi odnosi v stavku. To lahko ponazorimo z oklepaji (izpustili bomo osebek, saj za razlago ni pomemben):</p>
               <p xml:id="suss-arhiv-000140.p4">1A. vaditi [pisanje [na pisalni stroj]]</p>
               <p xml:id="suss-arhiv-000140.p5">1B. vaditi [pisanje] [na pisalni stroj]</p>
               <p xml:id="suss-arhiv-000140.p6">Zgradbo (in tudi pomen) stavka 1. lahko torej razložimo na dva različna načina. V glagolski zvezi 1A. ima jedro (<q rend="italic">vaditi</q>) le en direktni predmet, <q rend="italic">pisanje na pisalni stroj</q>, in nobenega prislovnega določila, medtem ko ima v 1B. jedro poleg direktnega predmeta (<q rend="italic">pisanje</q>) še prislovno določilo (<q rend="italic">na pisalni stroj</q>).</p>
               <p xml:id="suss-arhiv-000140.p7">Zgradba, opisana v 1A., predstavlja odgovor na vprašanje <q>Kaj vadim?</q> in pomeni, da je to, kar mi vadimo, <q rend="italic">pisanje na pisalni stroj</q>. Znotraj glagolske zveze je samostalniška zveza <q rend="italic">pisanje na pisalni stroj</q> sestavljena iz jedra <q rend="italic">pisanje</q> in določilno-predložne zveze <q rend="italic">na pisalni stroj</q>, ki je tu nekakšno prislovno določilo glagolnika <q rend="italic">pisanje</q>. Sodeč po zgradbi 1A., celotna zveza torej pomeni <q rend="italic">vajo v pisanju na pisalni stroj</q> in ne npr. <q rend="italic">v pisanju na računalnik</q> - recimo da se <q rend="italic">pisanje na pisalni</q> stroj močno razlikuje od <q rend="italic">pisanja na računalnik</q> (računalnik dopušča napake, računalniški programi poznajo še cel kup raznih nastavitev, ki pisanje na računalnik zelo otežijo ...).</p>
               <p xml:id="suss-arhiv-000140.p8">Po razčlembi 1B. po drugi strani zveza pomeni le <q rend="italic">vajo v pisanju</q>, ki jo izvajamo <q rend="italic">na pisalni stroj</q> (s pomočjo pisalnega stroja), vprašanje bi se torej glasilo <q>Kako vadim pisanje?</q>. <q rend="italic">Pisalni stroj</q>, tu predstavlja pripomoček (sredstvo/ način) za <q rend="italic">vajo pisanja</q>, celotna zveza pa, drugače kot po razčlembi 1A., ne pomeni <q rend="italic">vaje v za pisalni stroj specifični tehniki</q> (ki bi se razlikovala od tehnike pisanja na računalnik).</p>
               <p xml:id="suss-arhiv-000140.p9">Pri obeh različicah imamo običajno v mislih katerikoli <q rend="italic">pisalni stroj</q>.</p>
               <p xml:id="suss-arhiv-000140.p10">2. vaditi [pisanje] [na pisalnem stroju]</p>
               <p xml:id="suss-arhiv-000140.p11">V zvezi 2., ki ima <q rend="italic">pisalni stroj</q> v mestniku, je direktni predmet povedka <q rend="italic">vaditi</q> le <q rend="italic">pisanje</q>, medtem ko je <q rend="italic">na pisalnem stroju</q> prislovno določilo kraja, ki nam torej pove, da se <q rend="italic">vaja</q> v <q rend="italic">pisanju</q>
                  <q>nahaja</q>/izvaja <q rend="italic">na pisalnem stroju</q>. Ta stavek bi torej bil možen odgovor na vprašanje <q>Kje vadi pisanje?</q>. Možna samostalniška zveza <q rend="italic">pisanje na pisalnem stroju</q> ne more biti predmet glagola <q rend="italic">vaditi</q>, saj ne pomeni pisanja, ki ga izvajamo na pisalni stroj, temveč pisanje, ki se tam ‘nahaja"/odvija (pomenska razlika je bolj očitna v zvezi <q rend="italic">pisanje na listu papirja - pisanje na list papirja</q>, kjer prvi primer res ne more pomeniti drugega kot neki zapis, ki ga najdemo na listu papirja, to pa ni nekaj, kar bi lahko vadili. Povedano lahko ponazorimo tudi z nekaj dodatnimi primeri, ki jasno kažejo, da je besedna zveza <q rend="italic">na</q>
                  <q rend="italic">pisalni stroj</q> lahko del samostalniške zveze <q rend="italic">pisanje ...</q>(3.), zveza <q rend="italic">na pisalnem stroju</q> pa to ne more biti (4.) (razumemo jo lahko le kot prislovno določilo glagola <q rend="italic">vaditi</q>):</p>
               <p xml:id="suss-arhiv-000140.p12">3. <q rend="italic">Pisanje na pisalni stroj je to, kar vadim</q>. —— <q rend="italic">Pisanje je to, kar vadim na pisalni stroj</q>. (<q rend="italic">Igranje na violino je to, kar vadim</q>. —— *<q rend="italic">Igranje je to, kar vadim na violino</q>.)</p>
               <p xml:id="suss-arhiv-000140.p13">4. *<q rend="italic">Pisanje na pisalnem stroju je to, kar vadim</q>. —— <q rend="italic">Pisanje je to, kar vadim na pisalnem stroju</q>. (*<q rend="italic">Igranje na violini je to, kar vadim</q>. —— <q rend="italic">Igranje je to, kar vadim na violini</q>.)</p>
               <p xml:id="suss-arhiv-000140.p14">Zveza 2. — za razliko od 1A. — pomeni le <q rend="italic">vajo pisanja</q>, ki jo (priložnostno) izvajamo na <q rend="italic">pisalnem stroju</q>, bi nam pa za vajo verjetno enako dobro lahko služil tudi <q rend="italic">računalnik</q> ali kar <q rend="italic">izklopljena tipkovnica</q>, lahko pa bi govorili tudi o <q rend="italic">vaji pisanja na listu papirja</q> (na vprašanje <q rend="italic">kje</q> (v smislu nahajanja) je v slovenščini odgovor v mestniku). Pri slednjem primeru (<q rend="italic">vadim pisanje na listu papirja)</q> se še toliko lažje kot pri prejšnjih dveh razume <q rend="italic">vajo pisanja</q> v smislu vaje stila, lepote in jasnosti pisanja in ne v smislu tehnike <q rend="italic">pisanja</q> (<q rend="italic">na pisalni stroj</q>) — hitrosti in natančnosti (<q rend="italic">vadim se v smiselnem pisanju in za vajo pišem po listu papirja</q>). Dodatna razlika od primera 1. je še ta, da se v tej zvezi <q rend="italic">pisalni stroj</q> lahko nanaša na konkreten stroj, saj govorimo o lokaciji, kjer se <q rend="italic">vaja pisanja</q> izvaja (<q rend="italic">vadi pisanje na domačem pisalnem stroju</q>).</p>
               <p xml:id="suss-arhiv-000140.p15">Tu je nekaj citatov iz SSKJ, navedena so gesla, kjer sem med primeri našel zvezo <q rend="italic">na pisaln...</q>:</p>
               <list xml:id="suss-arhiv-000140.list3">
                  <item xml:id="suss-arhiv-000140.item8">desetprsten -tna -o prid., ... obvladati desetprstno pisanje na pisalnem stroju</item>
                  <item xml:id="suss-arhiv-000140.item9">pretipkavati -am nedov., prepisovati na pisalni stroj: ... nekaj pretipkava na pisalnem stroju</item>
                  <item xml:id="suss-arhiv-000140.item10">razmnožiti -im dov., ... 2. izdelati več kopij besedila ... razmnožiti na pisalnem stroju</item>
                  <item xml:id="suss-arhiv-000140.item11">tipka -e ž, ... gibljiv nastavek nekaterih priprav, naprav, ki ob pritisku s prstom omogoča njihovo delovanje: tipke na pisalnem stroju ...</item>
               </list>
               <p xml:id="suss-arhiv-000140.p16">V zvezi <q rend="italic">na pisalnem stroju</q> je pomembna lokacija: <q rend="italic">kje se tipka</q>, <q rend="italic">kje razmnožuje</q>, <q rend="italic">kje pretipkava</q>, kakor je ta pomembna tudi pri primeru <q rend="italic">kje vadi (pisanje)</q>, in odgovor bi bil <q rend="italic">(pisanje) vadi na pisalnem stroju</q>.</p>
               <list xml:id="suss-arhiv-000140.list4">
                  <item xml:id="suss-arhiv-000140.item12">mašina -e ž, 1. pog. stroj: ... pisati na mašino <q rend="italic">na pisalni stroj</q>; ...</item>
                  <item xml:id="suss-arhiv-000140.item13">pisanje -a s, 1. glagolnik od pisati: ... pisanje na pisalni stroj ...</item>
                  <item xml:id="suss-arhiv-000140.item14">preizkušati -am ... 1. z uporabo ugotavljati ustreznost, učinkovitost česa: ... preizkušati hitrost pisanja na pisalni stroj ...</item>
                  <item xml:id="suss-arhiv-000140.item15">tipkanje -a s, glagolnik od tipkati: ...tipkanje na pisalni stroj /... tipkanje na tipkovnici</item>
               </list>
               <p xml:id="suss-arhiv-000140.p17">Pisalni stroj je v 1. torej sredstvo, tehnika/način pisanja, ki ga uporabljamo za tipkanje (nasproti pisanju na računalnik, na roko), ne lokacija, na kateri izvajamo neko aktivnost. Pisalni stroj tu tudi ni konkreten (seveda ne, saj gre za način oziroma sredstvo). Podatki iz SSKJ se očitno skladajo z zgoraj napisanim tolmačenjem (z izjemo zadnjega primera, ki pa je rahlo ali pa kar precej čuden, <q rend="italic">?tipkanje na tipkovnici</q>; <q>boljši</q> stavek se zdi <q rend="italic">tipkanje na tipkovnico)</q>.</p>
               <p xml:id="suss-arhiv-000140.p18">Vse te razlike lahko ponazorimo še s par primeri, ki, kakor se bo pokazalo, niso popolnoma enaki naši <q rend="italic">vaji pisanja</q>:</p>
               <p xml:id="suss-arhiv-000140.p19">5A. Učim se risanja na računalnik.</p>
               <p xml:id="suss-arhiv-000140.p20">5B. Učim se risanja na računalniku.</p>
               <p xml:id="suss-arhiv-000140.p21">Stavek 5A., ki ga primerjamo s stavkom 1., ima po mojih ušesih sodeč (lahko le) pomen, kakršnega smo pripisali analizi 1A., in torej pomeni, da se učimo uporabljati računalnik kot risalno orodje, da spoznavamo programe, namenjene <q rend="italic">risanju z računalnikom</q> ... Stavek 5B., ki ga seveda primerjamo s stavkom 2., pa ima (zopet sodeč po mojih ušesih) (lahko le) pomen, enak stavku 2., pomeni pa mi, da imam recimo na računalniku izobraževalni program <q>Kako postati Picasso v treh tednih</q> ali kaj podobnega. Enako razliko v pomenu čuti moje uho tudi med spodnjima primeroma 6A. in 6B.:</p>
               <p xml:id="suss-arhiv-000140.p22">6A. Vadim se v pisanju na pisalnem stroju/računalniku (in to dela tudi Miha na listu papirja).</p>
               <p xml:id="suss-arhiv-000140.p23">6B. Vadim se v pisanju na pisalni stroj/računalnik (*in to dela tudi Miha na list papirja).</p>
               <p xml:id="suss-arhiv-000140.p24">S temi dodatnimi primeri smo vam želeli le prikazati zapletenost vprašanja, ki se tu nikakor ne konča. Z nekaj stavki smo skušali ugotoviti, ali bi lahko imeli zvezo <q rend="italic">na pisalni stroj</q> v 1. za pravo prislovno določilo ali ne, vendar bi za kakršen koli jasnejši prikaz porabili preveč prostora, odgovor pa bi le še bolj zameglili. Morda le še nekaj primerov (ki so me popolnoma zmedli) za pokušino (brez sodb o njihovi slovničnosti).</p>
               <p xml:id="suss-arhiv-000140.p25">7A. Janez vadi pisanje na pisalnem stroju in to dela tudi Miha na računalniku.</p>
               <p xml:id="suss-arhiv-000140.p26">7B. Janez vadi pisanje na pisalni stroj in to dela tudi Miha na list papirja.</p>
               <p xml:id="suss-arhiv-000140.p27">8B. Janez se uči pisanja na pisalnem stroju in to dela tudi Miha na računalniku.</p>
               <p xml:id="suss-arhiv-000140.p28">8B. Janez se uči pisanja na pisalni stroj in to dela tudi Miha na računalnik.</p>
               <p xml:id="suss-arhiv-000140.p29">9A. Janez vadi risanje na papirju in to dela tudi Miha na računalniku.</p>
               <p xml:id="suss-arhiv-000140.p30">9B. Janez vadi risanje na papirju in to dela tudi Miha na računalnik.</p>
               <p xml:id="suss-arhiv-000140.p31">9C. Janez vadi risanje na papir in to dela tudi Miha na računalnik.</p>
               <p xml:id="suss-arhiv-000140.p32">9D. Janez vadi risanje na papir in to dela tudi Miha na računalniku (?risanje na papir vadi na računalniku (tak pomen bi bil možen tudi v 9C.).</p>
            </div>
         </div>
         <div type="article" xml:id="suss-arhiv-000141"
              corresp="http://www2.arnes.si/~lmarus/suss/arhiv/suss-arhiv-000141.html">
            <head>Ali lahko besedo ostali uporabljamo tudi za oznako oseb, ali samo predmetov, stvari</head>
            <list type="keywords">
               <item>pridevniki</item>
               <item>raba besed</item>
               <item>skladenjska vezljivost</item>
               <item>ostali</item>
               <item>deležnik</item>
               <item>samostalniki</item>
               <item>pridevniki</item>
               <item>samostalniška raba</item>
               <item>pridevniki</item>
               <item>pridevniška raba</item>
            </list>
            <div type="question" xml:id="suss-arhiv-000141.div1">
               <p xml:id="suss-arhiv-000141.p1">Ali lahko besedo ostali uporabljamo tudi za oznako oseb ali samo predmetov, stvari? Npr.: Ta pesnik ... in ostali so prispevali ...</p>
            </div>
            <div type="answer" xml:id="suss-arhiv-000141.div2">
               <p xml:id="suss-arhiv-000141.p2">SP 62 v geslu <q rend="italic">ostati</q> rabe besede <q rend="italic">ostali</q> s pomenom <q rend="italic">drugi</q> v knjižnem jeziku ne dopušča. Nič pa po SP ni narobe z rabo <q rend="italic">ostali kos blaga</q>, ki jo pomensko razlaga s <q rend="italic">preostali</q>.</p>
               <p xml:id="suss-arhiv-000141.p3">Sledeča odstavka, ki sta ločena s črtama, sta poskus obrazložitve. Če želite zgolj odgovor na vprašanje, ju lahko mirno preskočite.</p>
               <milestone unit="none" rend="horizontal-rule"/>
               <p/>
               <p xml:id="suss-arhiv-000141.p5">Iz primerov ni razvidno, ali gre za nedovoljevanje besede v čistem pridevniškem in po konverziji samostalniškem pomenu (v nasprotju z dovoljenim glagolskim, preteklodeležniškim pomenom stanja — <q rend="italic">tisti, ki je ostal</q>) ali za nedovoljevanje rabe besede za označevanje oseb (v nasprotju z dovoljenim označevanjem predmetov).</p>
               <p xml:id="suss-arhiv-000141.p6">Verjetno gre za nedopuščanje pomenskega prehajanja preteklega deležnika stanja na -<q rend="italic">l</q> pri dovršnih glagolih (npr. <q rend="italic">ostali otrok</q> — tisti, ki je ostal, <q rend="italic">neuspel poskus</q>, <q rend="italic">usahla reka</q>), ki se rabi s preteklim pomenom, v čisti, časovno nezaznamovani oziroma od glagola osamosvojeni pridevniški pomen (<q rend="italic">ostali dejavniki so ...</q> — <q rend="italic">drugi</q>). Tudi v slovarskem geslu <q rend="italic">preostati</q> sta dva primera s te vrste deležnikom, oba s pomenom stanja, ki izhaja iz preteklega dejanja (<q rend="italic">preostali živi</q>, <q rend="italic">preostali sorodniki</q> — sorodniki, ki so ostali živi). Vsekakor pa je prehod med omenjenima pomenoma zvezen, brez jasne ločnice.</p>
               <milestone unit="none" rend="horizontal-rule"/>
               <p xml:id="suss-arhiv-000141.p7">SSKJ pa navaja dve ločeni gesli: <q rend="italic">ostati</q> in <q rend="italic">ostali</q>. Pri geslu <q rend="italic">ostali</q> sta navedena dva pomena:</p>
               <list rend="ordered" xml:id="suss-arhiv-000141.list2">
                  <item xml:id="suss-arhiv-000141.item11">(pridevnik) ki je ostal: doma ostali otroci / (knjižno) po potresu ostali prebivalci (preživeli)</item>
                  <item xml:id="suss-arhiv-000141.item12">(pridevnik) (knjižno) drug, preostali: ... poleg teh naj se pretehtajo še vse ostale možnosti; (samostalnik) hotel se je dvigniti nad ostale; povedal sem, česar sem se spomnil, ostalo sem pa pozabil</item>
               </list>
               <p xml:id="suss-arhiv-000141.p8">SSKJ torej navaja primer samostalniške rabe besede <q rend="italic">ostali</q> za osebe. Tudi po mojem mnenju je ta raba zelo razširjena. In ker je SP nastal že leta 1962, SSKJ pa je nekoliko mlajši — tretji zvezek (od Ne do Pren) je iz leta 1979 — bi dal v tem primeru gotovo prednost SSKJ. Torej lahko <q rend="italic">ostali</q> z osebami kar pridno uporabljate.</p>
            </div>
         </div>
         <div type="article" xml:id="suss-arhiv-000142"
              corresp="http://www2.arnes.si/~lmarus/suss/arhiv/suss-arhiv-000142.html">
            <head>Ali vlogo podajamo, predajamo, dajemo ali vlagamo</head>
            <list type="keywords">
               <item>skladenjska vezljivost</item>
               <item>vlaganje vloge</item>
               <item>besedne zveze</item>
               <item>raba besed</item>
               <item>kolokacije</item>
            </list>
            <div type="question" xml:id="suss-arhiv-000142.div1">
               <p xml:id="suss-arhiv-000142.p1">Ali vlogo podajamo, predajamo, dajemo, ker je zaradi ponavljanja pač ne bi radi vlagali?</p>
            </div>
            <div type="answer" xml:id="suss-arhiv-000142.div2">
               <p xml:id="suss-arhiv-000142.p2">Kakega pravila tukaj seveda ni. Možni so vsi trije vaši predlogi, seveda s pomensko razliko. SSKJ pri geslu <q rend="italic">vloga</q> poda še naslednje možne glagole: <q rend="italic">izročiti vlogo</q>; <q rend="italic">napisati</q>, <q rend="italic">odposlati</q>, (<q rend="italic">prejeti</q>) <q rend="italic">vlogo</q>. Pomenski razločki pa so takšni:</p>
               <p xml:id="suss-arhiv-000142.p3">— <q rend="italic">Podati</q> 1. <q>iztegniti roko, da drugi lahko doseže</q> (podal mu je klobuk in torbo, podati komu roko), 2. <q>seznaniti nekoga z nečim</q> (v knjigi je podal svoje poglede).</p>
               <p xml:id="suss-arhiv-000142.p4">
                  <q rend="italic">Podati vlogo</q> bi potemtakem verjetno imelo pomen <q rend="italic">iztegniti roko in izročiti vlogo</q> oziroma (najverjetneje ustno) <q rend="italic">razložiti vsebino vloge</q>. Osebno pa menim, da ne bi imelo tudi pomena, ki ste ga imeli v mislih vi.</p>
               <p xml:id="suss-arhiv-000142.p5">
                  <q rend="italic">Dati</q> ima zelo veliko možnih pomenov, saj je (v takih zvezah) eden pomensko izpraznjenih glagolov, torej glagolov, ki se zlahka odrečejo <q>svojemu</q> pomenu na račun predmetovega (dati nogo — kaj ‘dajemo"?). V angleščini so to glagoli, ki so najbolj razširjeni med t. i. fraznimi glagoli (glagoli, ki so del bolj ali manj stalne besedne zveze): <q rend="italic">make</q>, <q rend="italic">set</q>, <q rend="italic">do</q> ... Pri teh glagolih so med jeziki tudi največje razlike glede kolokacij: za glagol <q rend="italic">make</q> običajno pravimo, da pomeni <q rend="italic">narediti</q>, vendar <q rend="italic">make (*give) a statement/suggestion</q> pomeni <q rend="italic">dati (*narediti) izjavo/predlog</q> - za pomen je v takih primerih namreč bistven predmet. Zveza <q rend="italic">dati vlogo</q> je torej možna, vendar <q rend="italic">dati</q> v svojih osnovnih pomenih zahteva tudi predmet v dajalniku (<q rend="italic">dati kaj sinu</q>, <q rend="italic">županu</q> ...) ali prislovno določilo (<q rend="italic">dati kaj na mizo</q>, <q rend="italic">za humanitarne namene</q> ...). Torej bi morali pri <q rend="italic">dati vlogo</q> povedati, kam (npr. <q rend="italic">dati vlogo na Urad za tujce</q>) ali komu jo bomo dali (npr. <q rend="italic">dati vlogo predsedniku občine</q>). Razen seveda, če je zveza že dovolj ustaljena; potem imamo <q rend="italic">dati predlog</q>, <q rend="italic">dati izjavo</q>, vendar se zdi, da z <q rend="italic">vlogo</q> te ustaljenosti (še) ni. Drugače tudi ne bi bilo vašega vprašanja.</p>
               <p xml:id="suss-arhiv-000142.p6">— <q rend="italic">Predati</q> pomeni <q rend="italic">izročiti</q>, <q rend="italic">dati</q>, <q rend="italic">prepustiti</q>, tako v dobesednem pomenu kot tudi v prenesenem. Ker so besedne zveze, kot sta <q rend="italic">predati seminarsko nalogo</q> ali <q rend="italic">predati projekt</q>, običajne, se mi zdi sprejemljiva tudi zveza <q rend="italic">predati vlogo</q>.</p>
               <p xml:id="suss-arhiv-000142.p7">Poleg tega so, kot rečeno, možni tudi glagoli <q rend="italic">oddati</q>, <q rend="italic">izročiti</q>, <q rend="italic">odposlati</q>, <q rend="italic">vročiti</q>, odvisno pač od pomena, ki ga želimo izpostaviti. In marsikdaj lahko brez spremembe pomena <q rend="italic">vložimo</q> tudi <q rend="italic">prošnjo</q>. Pri zadnjem primeru pa gre zopet za bolj ali manj isto stvar kot zgoraj, torej za zvezo z delno pomensko izpraznjenim glagolom in glavnim nosilcem pomena zveze — predmetom.</p>
            </div>
         </div>
         <div type="article" xml:id="suss-arhiv-000143"
              corresp="http://www2.arnes.si/~lmarus/suss/arhiv/suss-arhiv-000143.html">
            <head>Ali je pravilno pisni izpit ali pismeni izpit</head>
            <list type="keywords">
               <item>pridevniki</item>
               <item>pisni izpit</item>
               <item>besedne zveze</item>
               <item>dvojnice</item>
               <item>ustaljenost besedne zveze</item>
            </list>
            <div type="question" xml:id="suss-arhiv-000143.div1">
               <p xml:id="suss-arhiv-000143.p1">Zanima me, ali je pravilno <q>pisni izpit</q> ali <q>pismeni izpit</q>.</p>
            </div>
            <div type="answer" xml:id="suss-arhiv-000143.div2">
               <p xml:id="suss-arhiv-000143.p2">Starejša norma zahteva <q rend="italic">pismeni izpit</q>. <q rend="italic">Pismen</q> je po SSKJ nekaj <q>pisanega, zapisanega</q>, npr. <q>pismeni ukaz, pismena ponudba</q>. <q rend="italic">Pisen</q> naj bi se <q>nanašal na pisanje</q>, na dejanje samo, npr. <q>govorna ali pisna napaka</q> (napaka pri/v pisanju). <q rend="italic">Pisen</q> ima po SSKJ torej konkretnejši pomen.</p>
               <p xml:id="suss-arhiv-000143.p3">Kot primer iz strokovnega (lingvističnega) jezika je naveden tudi primer pisno in ustno sporočanje (sporočanje na tak način, da stvari zapišemo). Vsaj pri generaciji sedanjih študentov prevladuje raba zveze pisni izpit. In če lahko nekaj sporočamo na tak način, da stvari zapišemo, lahko tudi odgovorimo/odgovarjamo na tak način, da stvari zapišemo. Pisno odgovarjanje torej ni vprašljivo, od tu pa ni daleč do pisnega izpita.</p>
               <p xml:id="suss-arhiv-000143.p4">Kaže, da se vrši sprememba v pomenu besede <q rend="italic">pisen</q>, ki prevzema tudi pomen besede <q rend="italic">pismen</q>(seveda le en pomen, ne pa tudi pomena <q rend="italic">ki zna pisati in brati</q>). <q rend="italic">Pisen</q> se <q rend="italic">nanaša na pisanje</q>, pa tudi na <q rend="italic">zapisanost</q>.</p>
               <p xml:id="suss-arhiv-000143.p5">Podobno se je že zgodilo s parom <q rend="italic">ustmen</q> in <q rend="italic">usten</q>. Za <q rend="italic">ustmen</q> SSKJ pravi, da <q>raba besede peša</q>, <q rend="italic">usten</q> pa ima poleg primarnega pomena <q>nanašajoč se na usta</q> tudi abstraktnejši pomen: <q>ki je izrečen, nenapisan</q>. Pri obeh besedah sta navedena primera z izpitom (<q rend="italic">ustmeni izpit</q>, <q rend="italic">ustni izpit</q>). Mogoče je na par <q rend="italic">pisen</q>, <q rend="italic">pismen</q> vplivala tudi sprememba pri paru <q rend="italic">usten</q>, <q rend="italic">ustmen</q>.</p>
               <p xml:id="suss-arhiv-000143.p6">Če torej (vsaj mlajša) raba večinoma izpričuje <q rend="italic">pisni izpit</q>, ta zveza ni nepravilna, prihaja pač do nadvse običajne spremembe, še nekaj časa pa verjetno lahko pričakujemo soobstoj obeh variant.</p>
            </div>
         </div>
         <div type="article" xml:id="suss-arhiv-000144"
              corresp="http://www2.arnes.si/~lmarus/suss/arhiv/suss-arhiv-000144.html">
            <head>Grem na Ptuj ali grem v Ptuj, kakšna so pravila za uporabo predlogov</head>
            <list type="keywords">
               <item>predlogi</item>
               <item>imena</item>
               <item>krajevna imena</item>
               <item>predlogi</item>
               <item>predloga v in na</item>
            </list>
            <div type="question" xml:id="suss-arhiv-000144.div1">
               <p xml:id="suss-arhiv-000144.p1">Imam vprašanje: ali je kakšno pravilo, kdaj se reče npr. Grem na Ptuj, Grem na Jesenice, ne pa Grem v Ptuj, Grem v Jesenice? Naletel sem tudi na izraz Grem not(ri) v Knežke Ravne. Tako govorijo domačini v okolici Kneže v Baški grapi.</p>
            </div>
            <div type="answer" xml:id="suss-arhiv-000144.div2">
               <p xml:id="suss-arhiv-000144.p2">Ne, slovničnega pravila, ki bi mi povedalo, ali naj rečem <q rend="italic">na Ptuj(u)</q> ali <q rend="italic">v Ptuj(u)</q>, ni. To ureja raba. (Verjetno pa je izbira predloga večinoma zgodovinsko pogojena, torej odvisna od geografskega odnosa med kraji, kot so ga občutili govorci, ki so določeno krajevno ime vključili v svoj jezik). Rabe predlogov ob imenih posameznih slovenskih krajev so navedene v knjigi Slovenska krajevna imena, zbirka Leksikoni Cankarjeve založbe, 1985, Ljubljana, in v knjigi Krajevni leksikon Slovenije, DZS, 1995, Ljubljana.</p>
            </div>
         </div>
         <div type="article" xml:id="suss-arhiv-000145"
              corresp="http://www2.arnes.si/~lmarus/suss/arhiv/suss-arhiv-000145.html">
            <head>Prehajanje desnih prilastkov v leve</head>
            <list type="keywords">
               <item>ločila</item>
               <item>vezaj</item>
               <item>besedne zveze</item>
               <item>skladenjska vezljivost</item>
               <item>prilastek</item>
               <item>prehajanje desnih prilastkov v leve</item>
               <item>samostalniki</item>
               <item>samostalniki</item>
               <item>samostalniška zveza</item>
               <item>pridevniki</item>
               <item>pridevniške besede</item>
               <item>prilastek</item>
               <item>levi prilastek</item>
            </list>
            <div type="question" xml:id="suss-arhiv-000145.div1">
               <p xml:id="suss-arhiv-000145.p1">Mogoče bi lahko nekaj prostora posvetili prehajanju desnih prilastkov v leve, kar je po mojem mnenju - razen redkih izjem - znak lenobe in privzemanja angleških jezikovnih norm. <q>Ethernet omrežje, pentium procesor, Loka kava, ABS zavore</q>- sami v nebo vpijoči primeri, ki jih lektorji z vsaj trohico hrbtenice ne bi smeli dopuščati. Vezaj je samo polovična rešitev. Imate morda kakšen poseben komentar?</p>
            </div>
            <div type="answer" xml:id="suss-arhiv-000145.div2">
               <p xml:id="suss-arhiv-000145.p2">SS prepoznava kot leve prilastke v podredno zloženih samostalniških zvezah le pridevniške besede in bi torej vse navedene primere označila za neslovnične. Verjetno gre res za vpliv angleščine preko sodobnih medijev. Vendar to ni nujno nekaj slabega, saj so jeziki živi in dinamični sistemi. Povsem naravno je, da se s časom spreminjajo pod vplivom okoliških jezikov ter zgodovinskih in družbenih dogajanj. Zato menimo, da nasilno in pretirano puristično zgražanje nad novimi smernicami ni na mestu. Neka jezikovna oblika se tako postopoma udomači v pogovornem jeziku in se prek medijev tihotapi tudi v standardno pisano obliko. Nekaj časa nato soobstaja z normativno obliko, potem pa jo lahko počasi premaga. In vendar to niso procesi, ki bi se dogajali čez noč; prej potekajo v mehkih in naravnih prehodih. Prepričani pa smo tudi, da vsak šolan lektor pozna pravila o levih in desnih prilastkih in takšne primere tudi vneto popravlja (prej preveč kot premalo), če jih seveda dobi v roke.</p>
            </div>
         </div>
         <div type="article" xml:id="suss-arhiv-000146"
              corresp="http://www2.arnes.si/~lmarus/suss/arhiv/suss-arhiv-000146.html">
            <head>Postoriti prekršek/osebno napako</head>
            <list type="keywords">
               <item>skladenjska vezljivost</item>
               <item>besedne zveze</item>
               <item>postoriti prekršek</item>
               <item>pomen</item>
               <item>pomen besed</item>
               <item>raba besed</item>
            </list>
            <div type="question" xml:id="suss-arhiv-000146.div1">
               <p xml:id="suss-arhiv-000146.p1">Kaj menite o novem izrazu slovenskih športnih reporterjev, predvsem pri košarki: <q>postoriti prekršek/osebno napako</q>.</p>
            </div>
            <div type="answer" xml:id="suss-arhiv-000146.div2">
               <p xml:id="suss-arhiv-000146.p2">Žal nisem navdušen spremljevalec športa na televiziji, tako da žargona športnih komentatorjev ne poznam prav dobro. Sem se pa pozanimala pri znancih in tistih Šussovcih, ki ga, in prav vsi so mi zatrdili, da rabe, ki jo navajate vi, še niso zasledili oziroma da očitno niso (bili) dovolj pozorni, da bi jo.</p>
               <p xml:id="suss-arhiv-000146.p3">Glagol <q rend="italic">postoriti</q> je v zvezi <q rend="italic">postoriti prekršek</q> nenavadno rabljen zato, ker se pomensko ne more navezovati na nek konkreten predmet ali osebo, temveč ima v predmetu, na katerega v stavku prehaja glagolsko dejanje, vedno izraz, ki ima splošen, nedoločen pomen. To so lahko zaimki (npr. <q rend="italic">vse</q>, <q rend="italic">ono</q>) ali prislovi količine (npr. <q rend="italic">veliko</q>, <q rend="italic">toliko</q>, <q rend="italic">nekaj malega</q>).</p>
               <p xml:id="suss-arhiv-000146.p4">Do napake verjetno prihaja zato, ker sodi <q rend="italic">postoriti</q> v isto pomensko skupino kot glagoli <q rend="italic">storiti</q>, <q rend="italic">napraviti</q> in <q rend="italic">narediti</q>. Ti lahko vedno zamenjujejo glagol <q rend="italic">postoriti</q>, medtem ko <q rend="italic">postoriti</q> z njimi ni prekriven v primerih, ko označujejo dejanje, ki prehaja na nek predmet, osebo ... V SSKJ najdemo za omenjene glagole takšne zapise:</p>
               <list xml:id="suss-arhiv-000146.list2">
                  <item xml:id="suss-arhiv-000146.item7">postoriti: narediti, opraviti: vse je postorila; ob sobotah postori, kar je treba</item>
                  <item xml:id="suss-arhiv-000146.item8">napraviti: 2. z aktivnostjo doseči uresničitev kakega dejanja; storiti: napraviti napako, prestopek</item>
                  <item xml:id="suss-arhiv-000146.item9">storiti: 1. z aktivnostjo doseči uresničitev kakega dejanja: storiti napako, prekršek</item>
                  <item xml:id="suss-arhiv-000146.item10">narediti — pri tem glagolu SSKJ sicer ne navaja primera, ki bi bil soroden zvezi <q rend="italic">napraviti/storiti napako</q>, vendar gre za glagol s širokim pomenskim obsegom, ki se v veliki meri prekriva s pomeni omenjenih glagolov; zveza <q rend="italic">narediti prekršek</q> zveni povsem sprejemljivo, potrdili pa so mi jo tudi razni informanti. Sploh lahko rečemo, da vsaj v ljubljanskem govoru glagol <q rend="italic">narediti</q> v neformalnem, pogovornem jeziku danes v praktično vseh pomenih nadomešča glagol <q rend="italic">storiti</q>.</item>
               </list>
               <p xml:id="suss-arhiv-000146.p5">Večina domačih govorcev slovenščine bo torej zvezo <q rend="italic">postoriti prekršek</q>(za zdaj?) zaznala kot neustrezno.</p>
            </div>
         </div>
         <div type="article" xml:id="suss-arhiv-000147"
              corresp="http://www2.arnes.si/~lmarus/suss/arhiv/suss-arhiv-000147.html">
            <head>Ali med pridevnike v zvezi <q>suh vodoodbojen zaključni omet</q> postavim vejico</head>
            <list type="keywords">
               <item>ločila</item>
               <item>vejica</item>
               <item>pridevniki</item>
               <item>pridevniki</item>
               <item>vrstni pridevniki</item>
               <item>besedne zveze</item>
               <item>jedro besedne zveze</item>
               <item>samostalniki</item>
               <item>samostalniška zveza</item>
               <item>pomen</item>
               <item>pomenski poudarki</item>
               <item>suh vodoodbojen zaključni omet</item>
               <item>prilastek</item>
               <item>levi prilastek</item>
            </list>
            <div type="question" xml:id="suss-arhiv-000147.div1">
               <p xml:id="suss-arhiv-000147.p1">Ravnokar prevajam neka navodila iz nemščine in imam tri vprašanja: 1. opisi za neke materiale (vsi so moškega spola) se glasijo nekako tako kot napisana primera: suh vodoodbojen zaključni omet ali tankoslojen mineralni zaključni omet. Zanima me ali med pridevnike postavim vejico ali ne? Gre namreč za to: suh in vodoodbojen sta lastnosti ometa, zaključni omet pa je njegovo ime.</p>
            </div>
            <div type="answer" xml:id="suss-arhiv-000147.div2">
               <p xml:id="suss-arhiv-000147.p2">Če je zaključni omet ime (jedro besedne zveze), potem so pridevniki njegovi razlagalni deli — levi prilastek oz. dopolnilo. Znotraj samostalniške besede ne stoji vejica, razen če ne gre za pomenske poudarke znotraj levega prilastka (izražanje protivnosti (lep, a nevaren mož), posledičnosti (mlada, torej neizkušena deklica), stopnjevanja (ne le suh, ampak tudi vodoodbojen omet), dodatno označevanje z drugo, bolj ali manj enakopomensko besedo (postaven, krepak mladenič) ...). Pomenski poudarki so načeloma možni, če lahko dva pridevnika v levem prilastku na kakršenkoli način primerjamo. In zato je prvi primer še nekako pomensko smiseln, če <q rend="italic">suh</q> in <q rend="italic">vodoodbojen</q> ločimo z vejico, pri drugem pa <q rend="italic">tankoslojen</q> in <q rend="italic">mineralen</q> nista pomensko primerljiva pridevnika, zato se tudi tako postavljanje vejice (med <q rend="italic">tankoslojen</q> in <q rend="italic">mineralen</q>) izključuje.</p>
               <p xml:id="suss-arhiv-000147.p3">Na meji med jedrom in njegovim dopolnilom pa vejica nikoli ne stoji. Da je ime lahko sestavljeno iz dveh besed, je popolnoma običajno. Zmedo v vašem primeru povzroči samo dejstvo, da se ime piše z malo začetnico, ker gre pač za vrstno ime, in zato ni takoj razvidno, ali gre za ime ali naključno zvezo dveh besed, oziroma kaj je jedro in kaj dopolnilo. Vendar se besedna zveza <q>zaključni omet</q> v vašem tekstu očitno pojavlja večkrat, zato je tudi te vrste nejasnost najverjetneje odstranljiva. Vejice med dopolnilo (<q>suh vodoodbojen</q>) in jedro (<q>zaključni omet</q>) torej ne bomo postavili.</p>
            </div>
            <div type="reference" xml:id="suss-arhiv-000147.div3">
               <p xml:id="suss-arhiv-000147.p4">Glej tudi vprašanje: <ref target="#suss-arhiv-000148">Suh vodoodbojen ali suhi vodoodbojni zaključni omet</ref>
               </p>
            </div>
         </div>
         <div type="article" xml:id="suss-arhiv-000148"
              corresp="http://www2.arnes.si/~lmarus/suss/arhiv/suss-arhiv-000148.html">
            <head>Suh vodoodbojen ali suhi vodoodbojni zaključni omet</head>
            <list type="keywords">
               <item>pridevniki</item>
               <item>pridevniki</item>
               <item>vrstni pridevniki</item>
               <item>pridevniki</item>
               <item>kakovostni pridevniki</item>
               <item>pridevniki</item>
               <item>določnost</item>
               <item>pridevniki</item>
               <item>nedoločnost</item>
               <item>samostalniki</item>
               <item>strokovni izrazi</item>
               <item>tehnični izrazi</item>
            </list>
            <div type="question" xml:id="suss-arhiv-000148.div1">
               <p xml:id="suss-arhiv-000148.p1">Kako je pravilno: suh vodoodbojen oz. tankoslojen mineralni ali suh vodoodbojni oz. tankoslojni mineralni zaključni omet?</p>
            </div>
            <div type="answer" xml:id="suss-arhiv-000148.div2">
               <p xml:id="suss-arhiv-000148.p2">Načelno so v tem primeru možne naslednje variante:</p>
               <table xml:id="suss-arhiv-000148.table1">
                  <row>
                     <cell xml:id="suss-arhiv-000148.cell1">suh vodoodbojen</cell>
                     <cell xml:id="suss-arhiv-000148.cell2">tankoslojen mineralen</cell>
                  </row>
                  <row>
                     <cell xml:id="suss-arhiv-000148.cell3">suhi vodoodbojni</cell>
                     <cell xml:id="suss-arhiv-000148.cell4">tankoslojni mineralni</cell>
                  </row>
                  <row>
                     <cell xml:id="suss-arhiv-000148.cell5">suh vodoodbojni</cell>
                     <cell xml:id="suss-arhiv-000148.cell6">tankoslojen mineralni</cell>
                  </row>
               </table>
               <p xml:id="suss-arhiv-000148.p3">Varianta <q rend="italic">suhi vodoodbojen</q> in <q rend="italic">tankoslojni mineralen</q> ni možna, besedilno določni pridevnik namreč ne more stati pred nedoločnim, saj bi prišlo do kontradikcije: prvi bi besedno zvezo naredil določno, drugi pa spet nedoločno. (Če pa bi šlo v primeru pridevnika <q rend="italic">suhi</q> (<q rend="italic">suhi zaključni omet</q>) za vrstnost, torej za v nekem smislu slovarsko določnost zveze, ustroj slovenščine zahteva, da znotraj dopolnila kakovostni pridevnik stoji pred vrstnim, torej varianta <q rend="italic">suhi vodoodbojen</q> spet odpade.)</p>
               <p xml:id="suss-arhiv-000148.p4">Če je <q rend="italic">zaključni omet</q> vrstno ime (pravite, da je), ostala dva pridevnika v zvezi pa sta lastnosti, se mi v obeh primerih zdita sprejemljivi samo prvi dve varianti, ker gre za med seboj enakovredna pridevnika, ki opisujeta samostalnik, zato morata biti ali oba nedoločna ali pa oba določna.</p>
               <p xml:id="suss-arhiv-000148.p5">Če ju vseskozi navajamo v določni obliki (<q rend="italic">suhi vodoodbojni/tankoslojni mineralni</q>), pravzaprav nakazujemo na vrsto ometa in vse skupaj spremenimo v vrstno ime oziroma stalno besedno zvezo. Če torej želite opisati dve vrsti zaključnega ometa, tj. tistega <q rend="italic">tankoslojnega mineralnega</q> in tistega <q rend="italic">suhega vodoodbojnega</q>, in izpostaviti kontrast med obema vrstama, uporabite določno (vrstno) obliko. Če pa imata pridevnika nedoločno obliko, se sprašujemo po kakovosti/lastnosti tega ometa (kakšen je ta omet). Ker pravite, da gre v vašem primeru za opis lastnosti materiala, bo verjetno ustreznejša raba nedoločne oblike pridevnikov v dopolnilu. Seveda je pri sestavi besedila treba upoštevati tudi zgolj besedilno določnost. Za v besedilu že prej omenjeno stvar v nedoločni obliki se za poistovetenje z že omenjeno stvarjo (in izpostavitev kontrasta do druge podobne stvari) v nadaljevanju besedila uporablja določna oblika — da se torej nakaže, da gre za tisto isto konkretno stvar s takimi in takimi lastnostmi, ki smo jo v besedilu že srečali, kar pomeni, da lahko ob prvi pojavitvi v besedilu zveza stoji v nedoločni obliki, kasneje pa v določni.</p>
               <p xml:id="suss-arhiv-000148.p6">Za <q rend="italic">določnost</q> glej še vprašanje <ref target="#suss-arhiv-000113">Neuraden ali neuradni urad za jezik</ref>.</p>
            </div>
            <div type="reference" xml:id="suss-arhiv-000148.div3">
               <p xml:id="suss-arhiv-000148.p7">Glej tudi vprašanje: <ref target="#suss-arhiv-000147">Ali med pridevnike v zvezi <q>suh vodoodbojen zaključni omet</q> postavim vejico</ref>
               </p>
            </div>
         </div>
         <div type="article" xml:id="suss-arhiv-000149"
              corresp="http://www2.arnes.si/~lmarus/suss/arhiv/suss-arhiv-000149.html">
            <head>Sodobna vila konec/s konca/na koncu 20. stoletja</head>
            <list type="keywords">
               <item>prevzemanje</item>
               <item>iz (srbo)hrvaščine</item>
               <item>skladenjska vezljivost</item>
               <item>besedne zveze</item>
               <item>raba besed</item>
               <item>konec/s konca/na koncu 20. stoletja</item>
            </list>
            <div type="question" xml:id="suss-arhiv-000149.div1">
               <p xml:id="suss-arhiv-000149.p1">Pošiljam vam naslednjo besedno zvezo (naslov poglavja): Sodobna vila s konca 20. stoletja. Zveni zelo grdo, zato sem skušala potem akrobatsko izpeljat lepšo obliko: pa se mi zdi, da vsaka izmed naslednjih možnost precej spremeni pomen. Meni osebno se zdi druga še najboljša, vendar slutim, da bo stroka protestirala. Prosim, za čim več mnenj.</p>
               <p xml:id="suss-arhiv-000149.p2">Sodobna vila konca 20. stoletja,</p>
               <p xml:id="suss-arhiv-000149.p3">... pa se mi zdi, da vsaka izmed naslednjih možnost precej spremeni pomen. Meni osebno se zdi druga še najboljša, vendar slutim, da bo stroka protestirala. Prosim, za čim več mnenj.</p>
            </div>
            <div type="answer" xml:id="suss-arhiv-000149.div2">
               <p xml:id="suss-arhiv-000149.p4">Na to vprašanje je odgovoril vsak Šussko posebej. Pod vsakim primerom sta navedena dva odgovora/komentarja, na koncu pa so navedeni še trije odgovori, ki ne obravnavajo vsakega primera posebej. Posamezni odgovori so med seboj ločeni s tremi zvezdicami, primeri pa s črto. Hoteli smo prikazati raznolikost mnenj znotraj Šussa, zato se nam je zdelo bolje odgovor pustiti v taki obliki.</p>
               <p xml:id="suss-arhiv-000149.p5">
                  <hi rend="bold"> Sodobna vila s konca 20. stoletja</hi>
               </p>
               <p xml:id="suss-arhiv-000149.p6">Vila je bila ustvarjena (zgrajena, zamišljena ...) konec 20. stoletja. To je tako kot <q rend="italic">cerkev device Marije iz 13. stoletja</q>. Malo težje je tu s sodobnostjo, ni mi namreč jasno kaj pomeni. Verjetno lahko pomeni oboje, da je bila sodobna, ko je bila zgrajena, in tisto drugo, da je sodobna vrstna oznaka. Skorajda plus.</p>
               <p xml:id="suss-arhiv-000149.p7">***</p>
               <p xml:id="suss-arhiv-000149.p8">
                  <q rend="italic">Vila s konca 20. stoletja</q> je meni v redu, imam pa tudi jaz probleme s <q rend="italic">sodobna</q> in zato tudi mogoče malo s <q rend="italic">sodobna vila s konca 20. st.</q>
               </p>
               <p xml:id="suss-arhiv-000149.p9">Mogoče mi predlog <q rend="italic">s</q> pomeni, da bo govor o eni konkretni vili, ne vem pa, kako je v resnici — ali gre za konkretum ali za tip. <q rend="italic">Sodobna</q> me vodi bolj v interpretacijo konkretnosti. Pa ne vprašati zakaj. Za tip bi mi bilo po moje najboljše <q rend="italic">sodobna vila ob koncu 20. st.</q>
               </p>
               <milestone unit="none" rend="horizontal-rule"/>
               <p xml:id="suss-arhiv-000149.p10">
                  <hi rend="bold">Sodobna vila konec 20. stoletja</hi>
               </p>
               <p xml:id="suss-arhiv-000149.p11">To se sliši skoraj tako kot, da je ena <q rend="italic">Sodobna vila</q>, torej nek konkretni objekt, ki se mu tako reče, in da je slika oz. stanje, ki ga nekaj opisuje, s konca 20. stoletja. Minus.</p>
               <p xml:id="suss-arhiv-000149.p12">***</p>
               <p xml:id="suss-arhiv-000149.p13">Po eni strani se z opisom strinjam, mi je pa vseeno možna tudi tipska interpretacija, tako da zvezi nikakor ne bi dal minusa. Spet me moti <q rend="italic">sodobna.</q>
               </p>
               <p xml:id="suss-arhiv-000149.p14">Ali se ne bi dalo tega spustiti (nadomestiti), saj je itak verjetno jasno, da ni govora o nekakšnih <q>fejk</q> renesančnih vilah, narejenih v devetdesetih, ali pa o eni čudni podalpski vili, ki si jo je sezidal lastnik ene beznice v Spodnjem Dupleku.</p>
               <milestone unit="none" rend="horizontal-rule"/>
               <p xml:id="suss-arhiv-000149.p15">
                  <hi rend="bold">Sodobna vila koncem 20. stoletja</hi>
               </p>
               <p xml:id="suss-arhiv-000149.p16">Ta možnost mi ni všeč in je niti ne razumem prav dobro. Definitivno minus.</p>
               <p xml:id="suss-arhiv-000149.p17">***</p>
               <p xml:id="suss-arhiv-000149.p18">Tu je prilepljeno geslo iz SSKJ:</p>
               <p xml:id="suss-arhiv-000149.p19">
                  <q rend="italic">koncem</q> predl. (o) z rodilnikom, neustalj. za izražanje bližine končne meje v časovni enoti; konec: knjiga bo izšla koncem maja // za izražanje bližine končne meje v prostoru; na koncu: hiša koncem vasi // v zvezi koncem koncev konec koncev: koncem koncev se je spametoval</p>
               <p xml:id="suss-arhiv-000149.p20">Pri tem je treba vedeti, da <q rend="italic">neustalj.</q> pomeni <q>beseda, ki se kljub dosedanjim prepovedim dosti uporablja</q> — pa tudi to, da je datum tega dela SSKJ 1975, tako da opazka o pogostosti rabe ni ravno stoodstotno ažurna. SP 62 besedo prepoveduje.Neodvisno od SSKJ in SP pa tudi meni to ni všeč in se mi tudi nikakor ne zdi pogosto.</p>
               <milestone unit="none" rend="horizontal-rule"/>
               <p/>
               <p xml:id="suss-arhiv-000149.p22">
                  <hi rend="bold">Sodobna vila konca 20. stoletja</hi>
               </p>
               <p xml:id="suss-arhiv-000149.p23">Ta je še najboljša, če jaz prav razumem, za kaj naj bi bil tekst mišljen. Pomeni mi, da je <q rend="italic">sodobna vila</q>, opisana v poglavju, pripadala koncu 20. st. — vsej zgodovini, intelektualni in estetski lastnini tega obdobja :), da je bila takrat tudi ustvarjena in da je bila takrat tudi sodobna. Plus plus.</p>
               <p xml:id="suss-arhiv-000149.p24">***</p>
               <p xml:id="suss-arhiv-000149.p25">Meni ta v bistvu ne gre — minus. Po moje mi ta oblika preveč na lastnino vleče, pa ne v smislu časovnega/estetskega/itd. pripadanja obdobju/ gibanju.</p>
               <milestone unit="none" rend="horizontal-rule"/>
               <p xml:id="suss-arhiv-000149.p26">
                  <hi rend="bold">Sodobna vila na koncu 20. stoletja</hi>
               </p>
               <p xml:id="suss-arhiv-000149.p27">Tu je sodobna vila vrstna oznaka za tip gradnje, ki se je razvijal skozi čas in dosegel stopnjo, prikazano na sliki (ali kako drugače), konc(em) 20. stoletja.</p>
               <p xml:id="suss-arhiv-000149.p28">***</p>
               <p xml:id="suss-arhiv-000149.p29">Jaz ne bi. (<q rend="italic">Sodobna vila na koncu tunela</q>?)</p>
               <milestone unit="none" rend="horizontal-rule"/>
               <p xml:id="suss-arhiv-000149.p30">
                  <hi rend="bold">Sodobna vila za konec 20. stoletja</hi>
               </p>
               <p xml:id="suss-arhiv-000149.p31">Vila, o kateri je govor (...), ni bila nujno zgrajena (ustvarjena) v tem obdobju, je pa po svojih značilnostih primerna za ta čas.</p>
               <p xml:id="suss-arhiv-000149.p32">***</p>
               <p xml:id="suss-arhiv-000149.p33">To se sliši kot reklama — avto za tretje tisočletje, samo da (neglede na mnenjska razhajanja o koncu 2. tisočletja) to nekako ni več kakšno strašno "duvanje", zdaj bi moralo biti <q rend="italic">avto za šesto tisočletje</q>.</p>
               <milestone unit="none" rend="horizontal-rule"/>
               <p xml:id="suss-arhiv-000149.p34">Še enkrat, po moje imam jaz največji problem s <q rend="italic">sodobno</q>. Recimo <q rend="italic">vila s konca 20. stoletja</q> mi je prav v redu za konkretno stavbo, <q rend="italic">vila ob koncu 20. st.</q> pa je prav v redu za tip stavbe v tem obdobju. <q rend="italic">Vila konec 20. st.</q> mi je pa prav v redu za konkretno stavbo, na primeru katere boš sedaj analizirala obdobje.</p>
               <p xml:id="suss-arhiv-000149.p35">Kaj se zgodi, če razen konca 20. stoletja vpeljemo še kak drug časovni okvir — npr. začetek in sredo stoletja. Meni se potem kar samo od sebe zapiše <q rend="italic">sodobna vila na začetku, sredi in konec 20. stoletja</q>; ergo: <q rend="italic">sodobna vila konec 20. stoletja</q>. Po mojem filingu bi lahko bilo tudi <q rend="italic">na koncu stoletja</q>, nikoli pa ne bi napisala <q rend="italic">koncem</q> ali pa <q rend="italic">s konca</q>.</p>
               <p xml:id="suss-arhiv-000149.p36">Meni tudi sploh ni všeč <q rend="italic">koncem</q>, v bistvu mi to zelo smrdi na hrvatizem (<q rend="italic">moderna vila krajem dvadesetog stoljeća</q> se sliši v hrvaščini popolnoma ‘perfekt"). Se strinjam, da je <q rend="italic">konec</q> zelo naraven, pa tudi <q rend="italic">na koncu</q> je OK in ne zveni kot <q rend="italic">na koncu tunela</q>. Meni v redu zveni tudi <q rend="italic">s konca</q>, tukaj bi mi bilo namreč takoj jasno, da je govora o tipu stavbe — namreč tip <q rend="italic">sodobna</q>, <q rend="italic">zgrajena konec 20. st.</q> Tako kot v umetnostni zgodovini: <q rend="italic">pozlačen kipec z začetka 16. st.</q> ali pa <q rend="italic">freska s konca 14. st.</q>
               </p>
               <p xml:id="suss-arhiv-000149.p37">S tistim, da pridevnik <q rend="italic">sodobna</q> napeljuje h konkretizaciji, ne pa na pomen splošnosti/tipa, se pa v bistvu ne strinjam. Meni se zdi, da je pri obojem (<q rend="italic">sodobna</q> + <q rend="italic">konec 20. st.</q>) govor o tipu bajte.</p>
            </div>
         </div>
         <div type="article" xml:id="suss-arhiv-000150"
              corresp="http://www2.arnes.si/~lmarus/suss/arhiv/suss-arhiv-000150.html">
            <head>Sirni namaz ali sirov namaz</head>
            <list type="keywords">
               <item>pridevniki</item>
               <item>pridevniki</item>
               <item>vrstni pridevniki</item>
               <item>raba besed</item>
               <item>sirni namaz ali sirov namaz</item>
               <item>ustaljenost besedne zveze</item>
               <item>besedne zveze</item>
            </list>
            <div type="question" xml:id="suss-arhiv-000150.div1">
               <p xml:id="suss-arhiv-000150.p1">Zanima me, ali je pravilno SIRNI NAMAZ ali SIROV NAMAZ. Če je razlika in je oboje pravilno, mi prosim, pojasnite razliko.</p>
            </div>
            <div type="answer" xml:id="suss-arhiv-000150.div2">
               <p xml:id="suss-arhiv-000150.p2">Zadeve se lahko lotimo z več vidikov: z vidika SSKJ, z vidika ustaljenosti/razširjenosti besedne zveze, z vidika načelnega besedotvornega pomena pridevnika, z vidika v rabi prevladujočega pomena kake od dvojnic. Za začetek poglejmo v SSKJ.</p>
               <list xml:id="suss-arhiv-000150.list2">
                  <item xml:id="suss-arhiv-000150.item8">sirov -a -o prid., 1. nanašajoč se na sir: sirova skorja / sirov hlebec; sirova omaka 2. narejen s sirčkom: sirovi štruklji; sirov zavitek * gastr. sirov nadev, namaz</item>
                  <item xml:id="suss-arhiv-000150.item9">siren -rna -o prid., nanašajoč se na sir: sirna snov / sirni kotli sirarski kotli * agr. sirni prah - zelo drobni delci sirnine; sirno testo - sirna gmota v izdelanem siru; gastr. sirni namaz - namaz iz sira ali skute</item>
               </list>
               <p xml:id="suss-arhiv-000150.p3">Iz navedenih gesel vidimo, da SSKJ evidentira pomen <q>nanašajoč se na sir</q> pri obeh oblikah pridevnika. Ob <q rend="italic">sirovi omaki</q> bi se med primeri rabe prvega pomena besede <q rend="italic">sirov</q> načelno lahko znašel tudi <q rend="italic">sirov namaz</q>. Po drugi strani pa se <q rend="italic">sirov namaz</q> dejansko pojavi med primeri, vendar med primeri drugega pomena besede <q rend="italic">sirov</q>, ki je <q rend="italic">narejen s sirčkom (skuto)</q>. <q rend="italic">Sirnemu namazu</q> pa SSKJ daje pomen <q rend="italic">narejen iz sira ali skute</q>. Po SSKJ sodeč torej <q rend="italic">sirni namaz</q> pomeni ali <q rend="italic">namaz iz sira</q> ali <q rend="italic">namaz iz skute</q>, <q rend="italic">sirov namaz</q> pa evidentirano pomeni <q rend="italic">namaz s skuto</q>, iz česar pa ne bi mogli zaključiti, da zgolj odsotnost primera <q rend="italic">sirov namaz</q> pri prvem pomenu zanika sámo možnost obstoja besedne zveze s pomenom <q rend="italic">namaz iz sira/s sirom</q>. Glede na SSKJ sta torej možna oba pridevnika v obeh pomenih, <q rend="italic">sirni namaz</q> pa je načeloma v rahli prednosti.</p>
               <p xml:id="suss-arhiv-000150.p4">Z vidika ustaljenosti besedne zveze bi se ne glede na primere iz SSKJ upal trditi, da je zveza <q rend="italic">sirni namaz</q> bolj razširjena in ustaljena kot <q rend="italic">sirov namaz</q>, in to v obeh pomenih (<q rend="italic">sir</q> in <q rend="italic">skuta</q>). Če soobstajata dve sopomenski besedi, se dostikrat razlikujeta samo po svoji družljivosti z drugimi besedami, jezikovna raba pač v določeni zvezi ustali eno besedo, v drugi pa drugo, čeprav za to ni čistih pomenskih razlogov (<q rend="italic">krepek</q> in <q rend="italic">močen</q> sta vsaj v enem svojih pomenov sopomenki; v določenih zvezah sta zamenljivi, npr. <q rend="italic">krepek mož —</q>
                  <q rend="italic">močen mož</q>, <q rend="italic">močnemu avtu</q> pa nikoli ne bomo rekli <q rend="italic">krepek avto</q>. Tudi <q rend="italic">sirovemu bureku</q> nikoli ne rečemo <q rend="italic">sirni burek</q>). Čeprav pri našem primeru (<q rend="italic">sirov/sirni</q> v zvezi z <q rend="italic">namaz</q>) ni tako jasno prevladujočega pridevnika, se mi <q rend="italic">sirni namaz</q> vseeno zdi nevtralnejša in običajnejša zveza. (p. s. V času pripravljanja knjige sem v eni ljubljanskih burekarn na svoje neznansko začudenje odkril napis <q rend="italic">sirni burek</q>).</p>
               <p xml:id="suss-arhiv-000150.p5">Z vidika načelnega besedotvornega pomena pridevnika lahko tako pridevnik, tvorjen s pripono <q rend="italic">-ni</q>, kot pridevnik, tvorjen s pripono <q rend="italic">-ov</q>, izražata pomen, ki ga za naš <q rend="italic">namaz</q> potrebujemo (<q rend="italic">namaz z nečim</q>, <q rend="italic">namaz iz nečesa</q>).</p>
               <p xml:id="suss-arhiv-000150.p6">Z vidika v rabi prevladujočega pomena katere od dvojnic se zdi, da se <q rend="italic">sirov</q> pri jedeh danes pretežno uporablja v pomenu <q rend="italic">skute</q> (<q rend="italic">sirov burek</q>, <q rend="italic">sirovi štruklji</q>, <q rend="italic">sirov zavitek</q>; izjema je <q rend="italic">sirova štručka</q>) — če mislimo na <q rend="italic">klasični sir</q> (<q rend="italic">ne skuto</q>), večinoma uporabimo predložno zvezo (<q rend="italic">špageti s sirom</q>, <q rend="italic">omaka s sirom</q>, <q rend="italic">toast s sirom</q>). Je pa take posplošitve treba jemati kot (trenutne) tendence, nikakor ne kot kakšna trdna pravila. <q rend="italic">Sirni/sirov namaz</q> je v tem pogledu verjetno <q>nekje vmes</q>, nekateri ga bolj asociirajo s (topljenim) sirom, drugi s skuto, tako da je v tem primeru vse skupaj še bolj nedorečeno — pa tako ali tako so, kot rečeno (npr. <q rend="italic">sirova štručka</q>), pri takih tendencah vedno prisotne izjeme.</p>
               <p xml:id="suss-arhiv-000150.p7">Iz obravnave omenjenih štirih vidikov se da razbrati, da se tehtnica najverjetneje nagiba v prid <q rend="italic">sirnemu namazu</q>, a ne posebej prepričljivo.</p>
               <p xml:id="suss-arhiv-000150.p8">Omenimo še to, da se prav pri pridevnikih v zvezah s pijačo/hrano pogosto pojavljajo dvojnice brez pravih pomenskih razlik (npr. <q rend="italic">jagodov/jagodni sok</q>, <q rend="italic">breskovo/breskvino pecivo</q>, <q rend="italic">bananin/bananov liker</q>, <q rend="italic">limonin/limonov koncentrat</q>), čeprav včasih ena oblika izvira iz izražanja svojilnosti, druga pa lastnosti/vrste.</p>
            </div>
         </div>
         <div type="article" xml:id="suss-arhiv-000151"
              corresp="http://www2.arnes.si/~lmarus/suss/arhiv/suss-arhiv-000151.html">
            <head>Leasing panoga ali panoga leasinga</head>
            <list type="keywords">
               <item>prilastek</item>
               <item>levi neujemalni prilastek</item>
               <item>prilastek</item>
               <item>prehajanje desnih prilastkov v leve</item>
               <item>prilastek</item>
               <item>desni neujemalni prilastek</item>
               <item>leasing</item>
               <item>besedne zveze</item>
            </list>
            <div type="question" xml:id="suss-arhiv-000151.div1">
               <p xml:id="suss-arhiv-000151.p1">Ob tej priliki se vam ponovno zahvaljujem za vaše mnenje glede različnih oblik besede lizing (Glej odgovor na vprašanje <ref target="#suss-arhiv-000227">Kako sloveniti izraz leasing</ref>, op.ur.). Tokrat vas prosim za naslednje: šolski nalogi, ki jo pripravljam sem dal naslov Analiza leasing panoge v Sloveniji. Profesor pravi, da naj povprašam slaviste, ali je katera druga besedna zveza slovnično pravilnejša, v smislu Analiza panoge leasinga v Slovenjiji. Profesorji nam komplicirajo življenje, no, kaj jim pa moremo. Meni se zdita oba naslova sprejemljiva, verjetno pa vplivata kombinaciji pridevnik samostalnik ali dva samostalnika na nekoliko različen poudarek vsebine stavka. Opredelitev panoge v knjigi Kotler Philip: Marketing management: Trženjsko upravljanje. Ljubljana: Slovenska knjiga, 1998. str. 225. Industrijsko panogo opredelimo kot skupino podjetij, ki ponujajo izdelke ali vrsto izdelkov, ki so medsebojno zamenljivi. V našem primeru bomo obravnavali podjetja, ki ponujajo leasing izdelke, to je leasing podjetja.</p>
            </div>
            <div type="answer" xml:id="suss-arhiv-000151.div2">
               <p xml:id="suss-arhiv-000151.p2">Žal vam tudi tokrat dokončnega odgovora ne moremo dati. Razlika med predlogoma naslova vaše naloge je v strukturi besedne zveze. V prvem primeru (<q rend="italic">Analiza leasing panoge v Sloveniji</q>) ste ob jedro <q rend="italic">panoga</q> postavili levi neujemalni prilastek, ki ga slovenščina načeloma ne mara, vendar se ga še posebej zadnje čase sliši kar precej (<q rend="italic">ABS zavore</q>, <q rend="italic">Pentium procesor</q> ...), kar naj bi bil v največji meri vpliv angleščine. V drugem primeru (<q rend="italic">Analiza panoge leasinga v Sloveniji</q>) pa je besedna zveza tvorjena v skladu s knjižnojezikovno normo z desnim ujemalnim prilastkom (<q rend="italic">leasing</q> ima rodilniško končnico <q rend="italic">-a</q>).</p>
               <p xml:id="suss-arhiv-000151.p3">Kar se knjižnojezikovne norme tiče, bi torej veljalo uporabiti drugo (profesorjevo) različico. Po drugi strani je prav, da uporabite zvezo v taki obliki, kot se pojavlja v stroki. Če take zveze še ni, imate, vsaj kar se sledenja uveljavljeni različici tiče, proste roke. Različni zgradbi vaših dveh naslovov po mojem mnenju ne povzročita različnega poudarka vsebine stavka.</p>
               <p xml:id="suss-arhiv-000151.p4">Test lepozvočja in ustreznosti lahko opravite tudi sami. Poskusimo <q rend="italic">leasing</q> zamenjati s kakšno drugo panogo ter poglejmo, kaj dobimo. Med nami ni strokovnjaka za ekonomske odnose, zato sodbo o ustreznosti posameznih poimenovanj prepuščam vam. Upam, da imam vsaj toliko jezikovnega občutka, da sem v izbor ponudil vedno tudi pravo možnost.</p>
               <list xml:id="suss-arhiv-000151.list2">
                  <item xml:id="suss-arhiv-000151.item9">?- <q rend="italic">analiza tekstilne panoge</q> ... vs. <q rend="italic">panoge tekstila</q> (boljše prvo)</item>
                  <item xml:id="suss-arhiv-000151.item10">?- <q rend="italic">analiza trgovske panoge</q> ... vs. <q rend="italic">panoge trgovine</q> (boljše prvo)</item>
                  <item xml:id="suss-arhiv-000151.item11">?- <q rend="italic">analiza svetovalne panoge</q> ... vs. <q rend="italic">panoge svetovanja</q> (brez sodbe)</item>
                  <item xml:id="suss-arhiv-000151.item12">?- <q rend="italic">analiza rent-a-car panoge</q> ... vs. <q rend="italic">panoge rent-a-car-a</q> (brez sodbe)</item>
                  <item xml:id="suss-arhiv-000151.item13">?- <q rend="italic">analiza konzalting panoge</q> ... vs. <q rend="italic">panoge konzaltinga</q> (boljše drugo)</item>
                  <item xml:id="suss-arhiv-000151.item14">?- <q rend="italic">analiza inženiring panoge</q> ... vs. <q rend="italic">panoge inženiringa</q> (boljše drugo)</item>
               </list>
               <p xml:id="suss-arhiv-000151.p5">Moj jezikovni občutek ob tem priložnostnem nereprezentativnem vzorcu pravi, da so na položaju levo od jedra <q rend="italic">panoga</q> ustreznejši pridevniški ujemalni prilastki (npr. <q rend="italic">tekstilna panoga</q>) kot pa samostalniški neujemalni prilastki (npr. <q rend="italic">konzalting panoga</q>). In ker iz samostalniške tujke, ki se še ni dobro udomačila, slovenščina pogosto ne zna napraviti pametnega pridevnika, tujko kar v samostalniški obliki postavimo na desno stran jedra besedne zveze. Nekateri menijo, da je ravno nerazvit vzorec tvorbe pridevnika iz predvsem izvorno tujih samostalnikov ena večjih težav za slovenščino v njenem spopadanju z globalizacijo.</p>
               <p xml:id="suss-arhiv-000151.p6">Vaš naslov bi lahko oblikovali tudi z uporabo popridevljenega imena za vašo panogo: <q rend="italic">Analiza lizinške panoge</q>... (recimo, da imamo tudi <q rend="italic">lizinška podjetja</q> in <q rend="italic">lizinške izdelke</q>), vendar iz vašega vprašanja lahko sklepamo, da v nalogi uporabljate zapis <q rend="italic">leasing</q>, torej citatno obliko, ki se je ne da poprideviti (oz. ima to sila čuden rezultat: <q rend="italic">leasinški</q>). Če se boste vseeno odločili za poslovenjeni zapis <q rend="italic">lizinga</q>, vam svetujemo, da ga uporabite povsod ter da v vseh primerljivih zvezah uporabite pridevnik <q rend="italic">lizinški</q> (<q rend="italic">lizinški izdelek</q> ...).</p>
               <p xml:id="suss-arhiv-000151.p7">Radi bi vas opozorili, da obstaja še nekaj drugih možnosti oblikovanja vašega naslova. V svojem prvem vprašanju <ref target="#suss-arhiv-000227">Kako sloveniti izraz leasing</ref>ste kot slovensko ustreznico <q rend="italic">leasinga</q> navedli <q rend="italic">zakup</q> (in <q rend="italic">lizing</q>). Torej bi vašo nalogo lahko poimenovali tudi: <q rend="italic">Analiza zakupne/zakupniške panoge</q> ... (ali kaj podobnega), <q rend="italic">Analiza panoge zakupništva</q> ...</p>
               <p xml:id="suss-arhiv-000151.p8">Naslov bi po vsej verjetnosti lahko tudi rahlo skrajšali. Ne morem se znebiti občutka, da naslov ne bi povedal o nalogi prav nič manj, če bi se glasil le: <q rend="italic">Analiza leasinga/lizinga v Sloveniji</q>. Saj o čem drugem kot o <q rend="italic">leasingu</q> kot panogi tudi pod takim naslovom verjetno ne morete govoriti, sploh če imate to za nalogo v šoli ali na fakulteti (z vnaprej predpisano tematiko).</p>
            </div>
         </div>
         <div type="article" xml:id="suss-arhiv-000152"
              corresp="http://www2.arnes.si/~lmarus/suss/arhiv/suss-arhiv-000152.html">
            <head>Ali lahko trdimo, da je zveza <q>prekoračitev hitrosti</q> nesporna</head>
            <list type="keywords">
               <item>besedne zveze</item>
               <item>prekoračitev hitrosti</item>
               <item>pomen</item>
               <item>dodatni pomen</item>
               <item>pomen</item>
               <item>preneseni pomen</item>
            </list>
            <div type="question" xml:id="suss-arhiv-000152.div1">
               <p xml:id="suss-arhiv-000152.p1">Ali lahko trdimo, da je izjava <q>prekoračitev hitrosti</q> nesporna?</p>
            </div>
            <div type="answer" xml:id="suss-arhiv-000152.div2">
               <p xml:id="suss-arhiv-000152.p2">V vprašanju o (ne)problematičnosti besedne zveze <q>prekoračitev hitrosti</q> niste natančneje napisali, kakšne vrste (ne)spornost imate v mislih.</p>
               <p xml:id="suss-arhiv-000152.p3">Če merite na nejasnost oziroma pomensko nenatančnost, vam seveda damo prav. Samostalnik <q rend="italic">hitrost</q> je sam po sebi abstrakten, nezamejen, kategorialen; za natančnejšo določitev potrebuje dopolnilo. To je lahko bodisi samostalnik (npr. <q rend="italic">prekoračitev omejitve hitrosti</q>) bodisi pridevnik (npr. <q rend="italic">prekoračitev dovoljene/predpisane hitrosti</q>). Po drugi strani pa je tudi res, da se v istem pomenu pogosto uporablja okrnjena zveza (torej le <q rend="italic">prekoračitev ... hitrosti</q>), ki je ponavadi (torej brez posebnega razmisleka in analize besedne zveze) zaradi splošnega poznavanja <q>svojega</q> sveta in delovanja družbe ne razumemo nič drugače kot prej navedene <q>popolne</q> zveze. Gre torej za strukturno, ne pa tudi pomensko-sporočilno okrnjenost. Če bi nejasnost/dvoumnost obstajala, do strukturne krnitve zveze niti ne bi prišlo.</p>
               <p xml:id="suss-arhiv-000152.p4">Če pa ste imeli v mislih morebitno pomensko nezdružljivost besed <q rend="italic">prekoračiti</q> in <q rend="italic">hitrost</q>, vam lahko navedemo še nekaj podobnih zgledov, ki postanejo nesmiselni ali celo smešni, če si obe sestavini besedne zveze razlagamo dobesedno: <q rend="italic">podtakniti zločin</q>, <q rend="italic">naprtiti krivdo</q>, <q rend="italic">zabresti v težave</q> ipd. Veliko besed vsakega človeškega jezika ima namreč poleg osnovnega še kakšen dodatni pomen, kar je zelo ekonomičen način za ustvarjanje barvitosti, bogastva izraza. <q rend="italic">Prekoračiti</q> se tako lahko razen v prvotnem, <q>fizičnem</q> pomenu rabi tudi v abstraktnem, prenesenem pomenu. Tako tudi z zvezo <q rend="italic">prekoračitev hitrosti</q> elegantneje povemo, da je nekdo na določenem območju vozil hitreje, kot je predpisano z zakonom o varnosti v prometu.</p>
               <p xml:id="suss-arhiv-000152.p5">Upamo, da nismo spregledali še kakšnega možnega spornega branja navedene zveze, in se opravičujemo, če smo s katero od razlag (ali z obema) zgrešili smisel vašega vprašanja.</p>
            </div>
         </div>
         <div type="article" xml:id="suss-arhiv-000153"
              corresp="http://www2.arnes.si/~lmarus/suss/arhiv/suss-arhiv-000153.html">
            <head>Ali je veznik bodisi-bodisi dopusten</head>
            <list type="keywords">
               <item>vezniki</item>
               <item>sestavljeni vezniki</item>
               <item>vezniki</item>
               <item>bodisi-bodisi</item>
               <item>vezniki</item>
               <item>bodisi-ali</item>
               <item>vezniki</item>
               <item>ali-ali</item>
               <item>vezniki</item>
            </list>
            <div type="question" xml:id="suss-arhiv-000153.div1">
               <p xml:id="suss-arhiv-000153.p1">Vaše strani so super in sem prav vesela, da sem jih, čisto slučajno, odkrila. Imam pa naslednji vprašanji: Ali je veznik <q>bodisi — bodisi</q> nedopusten in ga je res potrebno zamenjati z <q>ali</q>?</p>
            </div>
            <div type="answer" xml:id="suss-arhiv-000153.div2">
               <p xml:id="suss-arhiv-000153.p2">Bodisi — bodisi je v knjižni slovenščini popolnoma pravilen veznik. SP 62 (slovarski del) in SSKJ kot enakovredne navajata možnosti: bodisi — bodisi, bodisi — ali, ali — ali. Vsi trije pari se uporabljajo za vezanje stavkov ali stavčnih členov, ki se vsebinsko izključujejo ali pa kažejo na možnost izbire.</p>
               <p xml:id="suss-arhiv-000153.p3">Stavčni členi:</p>
               <list xml:id="suss-arhiv-000153.list2">
                  <item xml:id="suss-arhiv-000153.item10">
                     <q rend="italic">prebivalci so se bodisi poskrili bodisi razbežali</q>;</item>
                  <item xml:id="suss-arhiv-000153.item11">
                     <q rend="italic">tu ni nobenega bodisi po kvaliteti ali razširjenosti vplivnega medija</q>;</item>
                  <item xml:id="suss-arhiv-000153.item12">
                     <q rend="italic">naj pride v šolo ali oče ali mati ali kdo drug.</q>
                  </item>
               </list>
               <p xml:id="suss-arhiv-000153.p4">Stavki:</p>
               <list xml:id="suss-arhiv-000153.list3">
                  <item xml:id="suss-arhiv-000153.item13">
                     <q rend="italic">bodisi da ga je spekla vest bodisi da ga je obšlo usmiljenje, otrokom je prizanesel</q>;</item>
                  <item xml:id="suss-arhiv-000153.item14">
                     <q rend="italic">v službo lahko pride bodisi takoj ali pa počaka pol leta</q>;</item>
                  <item xml:id="suss-arhiv-000153.item15">
                     <q rend="italic">ali ubogaj ali boš pa tepen.</q>
                  </item>
               </list>
               <p xml:id="suss-arhiv-000153.p5">Še pripombi:</p>
               <p xml:id="suss-arhiv-000153.p6">veznika <q rend="italic">bodisi</q> ni običajno uporabiti trikrat zapored (vsaj dokumentirano to ni in tudi sodbe večine govorcev, vendar ne vseh, kažejo, da taka raba ni možna), medtem ko z veznikom <q rend="italic">ali</q> to je mogoče (že navedeni primer: <q rend="italic">naj pride v šolo ali oče ali mati ali kdo drug</q>). Veznik <q rend="italic">bodisi</q> močneje nakazuje dvojno in hkrati tudi izključujočo izbiro, veznik <q rend="italic">ali</q> pa samo izbiro (tudi trojno), ki ni nujno izključujoča (primer: <q rend="italic">naj pride bodisi jutri bodisi v torek ali sredo</q>, kjer <q rend="italic">bodisi</q> ni zamenljiv z <q rend="italic">ali</q>, saj bi izbiro namesto dvojno (izbira je v bistvu dvakrat dvojna, dvostopenjska, prvič izključujoča in drugič ne) lahko razumeli trojno in neizključujoče).</p>
               <p xml:id="suss-arhiv-000153.p7">Kombinacije <q rend="italic">ali — bodisi</q> (v tem vrstnem redu) nismo zasledili ne v pisni ne v govorjeni obliki.</p>
               <p xml:id="suss-arhiv-000153.p8">
                  <q rend="italic">Bodisi — bodisi</q> in <q rend="italic">bodisi — ali</q> se uporabljata predvsem v pisnem in govorjenem knjižnem jeziku, včasih pa tudi v pogovornem, čeprav redkeje. Sodbe nekaterih govorcev so, da je veznik <q rend="italic">bodisi — bodisi</q> v pisnem jeziku, predvsem leposlovju, celo primernejši od <q rend="italic">ali — ali</q>. V pogovornem jeziku pa ga ponavadi zamenjujemo z <q rend="italic">ali — ali</q>, ker <q rend="italic">bodisi — bodisi</q> lahko izzveni rahlo izumetničeno ali vzvišeno (če seveda ne želimo doseči ravno tega).</p>
            </div>
         </div>
         <div type="article" xml:id="suss-arhiv-000154"
              corresp="http://www2.arnes.si/~lmarus/suss/arhiv/suss-arhiv-000154.html">
            <head>Je stavek <q>Boj se, kdor ga Bridget Jones povabi na večerjo</q> pravilen</head>
            <list type="keywords">
               <item>stavek</item>
               <item>odvisni stavek</item>
               <item>sklanjanje</item>
               <item>tožilnik</item>
               <item>skladenjska vezljivost</item>
               <item>zaimki</item>
               <item>kdor ali ki</item>
               <item>vezniki</item>
               <item>vezniki</item>
               <item>podredni vezniki</item>
               <item>zaimki</item>
               <item>zaimki</item>
               <item>oziralni zaimki</item>
               <item>vezniki</item>
               <item>kdor</item>
            </list>
            <div type="question" xml:id="suss-arhiv-000154.div1">
               <p xml:id="suss-arhiv-000154.p1">V današnjih Književnih listih v Delu se eden naslovov glasi takole: Boj se, kdor ga Bridget Jones povabi na večerjo. Pri tem naslovu me moti <q>kdor</q>, pa ne vem prav dobro, ali imam prav ali ne. Ali bi ne bilo bolje <q>ki</q>? Rada bi slišala vaše mnenje.</p>
            </div>
            <div type="answer" xml:id="suss-arhiv-000154.div2">
               <p xml:id="suss-arhiv-000154.p2">Stavek, ki ga navajate v svojem vprašanju, je res nepravilen; pravilno bi bilo: <q rend="italic">Boj se, kogar Bridget Jones povabi na večerjo</q>. Razlog za to je bolj preprost, kot se zdi na prvi pogled. Če poskusimo podredni stavek (torej tisto, kar sledi vejici) malo preoblikovati, dobimo takšen stavek: <q rend="italic">Bridget Jones nekoga povabi na večerjo</q>. To je torej podstava za tvorbo odvisnega stavka, pri čemer nedoločni osebni zaimek <q rend="italic">nekoga</q> pretvorimo v ustrezni oziralni zaimek, ki mora ohraniti isti sklon, torej tožilnik (kogar). Spomnite se na primer slovenskega pregovora <q>Kogar kača piči, se boji zvite vrvi</q>, kjer gre za isto stvar.</p>
               <p xml:id="suss-arhiv-000154.p3">
                  <q rend="italic">Kdor</q> bi lahko uporabili v takem stavku: <q rend="italic">Boj se, kdor ne prideš na večerjo k Bridget Jones</q>, saj bi tu šlo za pretvorbo stavka, v katerem bi nedoločni osebni zaimek imel vlogo osebka, torej bi bil v imenovalniku (<q rend="italic">nekdo ne pride na večerjo — kdor (tisti, ki) ne pride na večerjo</q>). Namesto <q rend="italic">kogar</q> lahko uporabimo <q rend="italic">ki ga</q>, vendar le skupaj z odnosnico <q rend="italic">tisti</q> v nadrednem stavku (<q rend="italic">Boj se tisti, ki ga B. J. povabi na večerjo</q>), kar pa zveni precej okorno.</p>
            </div>
         </div>
         <div type="article" xml:id="suss-arhiv-000155"
              corresp="http://www2.arnes.si/~lmarus/suss/arhiv/suss-arhiv-000155.html">
            <head>Ali je pravilna zveza <q>naši strokovnjaki, kateri so usposobljeni ...</q>
            </head>
            <list type="keywords">
               <item>stavek</item>
               <item>odvisni stavek</item>
               <item>hiperkorekcija</item>
               <item>skladenjska vezljivost</item>
               <item>raba besed</item>
               <item>vezniki</item>
               <item>vezniki</item>
               <item>kateri</item>
               <item>vezniki</item>
               <item>podredni vezniki</item>
               <item>zaimki</item>
               <item>zaimki</item>
               <item>oziralni zaimki</item>
               <item>zaimki</item>
               <item>kateri</item>
            </list>
            <div type="question" xml:id="suss-arhiv-000155.div1">
               <p xml:id="suss-arhiv-000155.p1">V reklamah novodobnih podjetnikov se pogosto pojavlja besedna zveza <q>naši strokovnjaki, kateri so usposobljeni ...</q> ali <q>naša čudežna naprava, katera vam seklja ....</q> Moja ušesa to zelo slabo prenašajo.</p>
            </div>
            <div type="answer" xml:id="suss-arhiv-000155.div2">
               <p xml:id="suss-arhiv-000155.p2">Slovenska slovnica o rabi oziralnih zaimkov <q rend="italic">kateri</q> in <q rend="italic">ki</q> pove naslednje: <q rend="italic">ki</q> lahko uporabljamo v vseh sklonih, <q rend="italic">kateri</q> pa načeloma le:</p>
               <list xml:id="suss-arhiv-000155.list2">
                  <item xml:id="suss-arhiv-000155.item16">v zvezi s predlogi (<q rend="italic">Človek, o katerem sem ti govorila</q> ...),</item>
                  <item xml:id="suss-arhiv-000155.item17">za pomen <q rend="italic">tisti, ki</q> (<q rend="italic">Kateri hočejo kaj vedeti, se morajo učiti</q>),</item>
                  <item xml:id="suss-arhiv-000155.item18">za izražanje svojilnosti/pripadnosti v rodilniku (<q rend="italic">Odbor, katerega naloge so znane</q>),</item>
                  <item xml:id="suss-arhiv-000155.item19">za izogibanje nejasnostim, dvoumnostim (<q rend="italic">Mati mojega prijatelja, kateri je zdaj v Kopru</q> (če rečemo <q rend="italic">mati mojega prijatelja, ki je zdaj v Kopru</q>, ni nujno jasno, na koga se <q rend="italic">ki</q> nanaša — na <q rend="italic">mater</q> ali na <q rend="italic">prijatelja</q>); <q rend="italic">To je tisti, kateremu je vse zaupal</q>).</item>
               </list>
               <p xml:id="suss-arhiv-000155.p3">V vseh ostalih primerih je po SS raba zaimka <q rend="italic">kateri</q> zastarela. Uporaba je torej sicer možna, vendar z močno konotacijo zastarelosti.</p>
               <p xml:id="suss-arhiv-000155.p4">Zelo podobno govori tudi SSKJ, SP 62 pa navaja še pomensko razliko, namreč da <q rend="italic">ki</q> rabimo, ko govorimo o določeni oz. znani stvari ali osebi (<q rend="italic">Pšenica, ki jo zdaj kupuješ, je snetnjava</q>), <q rend="italic">kateri</q> pa tedaj, ko stvar ali oseba ni znana ali pa je splošna (<q rend="italic">Vsaka pšenica, katero kupujem, je snetnjava</q>). Vendar danes tega razlikovanja marsikateri govorec ne prepoznava in ne priznava več — torej očitno izginja.</p>
               <p xml:id="suss-arhiv-000155.p5">Zdi se, da je dejansko stanje (v pogovornem jeziku) približno takšnole:</p>
               <list xml:id="suss-arhiv-000155.list3">
                  <item xml:id="suss-arhiv-000155.item20">v imenovalniku in tožilniku se večini zdi uporaba zaimka <q rend="italic">kateri</q> nepravilna ali vsaj čudna (?<q rend="italic">to je oseba, katera pride na zabavo</q>; ?<q rend="italic">to je oseba, katero vidim</q>) in se jim zdi pravilnejša uporaba zaimka <q rend="italic">ki</q> (<q rend="italic">to je oseba, ki pride na zabavo</q>; <q rend="italic">to je oseba, ki jo vidim</q>),</item>
                  <item xml:id="suss-arhiv-000155.item21">v rodilniku, dajalniku, mestniku in orodniku se večini zdita sprejemljivi obe različici. V pogovornem jeziku večina uporablja samo varianto s <q rend="italic">ki</q> (<q rend="italic">to je oseba, katere sploh ne pogrešam — to je oseba, ki je sploh ne pogrešam</q>; <q rend="italic">to je oseba, kateri zaupam — to je oseba, ki ji zaupam</q>; <q rend="italic">to je oseba, pri kateri je zabava — to je oseba, ki je pri njej zabava</q>; <q rend="italic">to je oseba, s katero govorim — to je oseba, ki z njo govorim</q>).</item>
               </list>
               <p xml:id="suss-arhiv-000155.p6">Sklep: uporaba zaimka <q rend="italic">kateri/katera/katero</q> je v stavkih <q>naši strokovnjaki, kateri so usposobljeni ...</q> ali <q>naša čudežna naprava, katera vam seklja ...</q> neobičajna oz. zastarela. Primera sta iz oglasov, ti pa so namenjeni širokim množicam, in v takih primerih je uporaba zastarelih izrazov običajno precej nesmiselna. Razlog za take primere je najverjetneje ta, da se oglaševalci očitno trudijo, da bi njihova predstavitev zvenela karseda odlično — to naj bi seveda zvišalo prodajo — zato jih zanese v hiperkorekcijo (pretirano in jezikovno neutemeljeno popravljanje sicer povsem ustreznih prvin v nespontani rabi jezika — v tem primeru nadomeščanje zaimka <q rend="italic">ki</q> s <q rend="italic">kateri</q> — v želji po čim bolj <q>pravilnem</q> jeziku). To se sicer še pogosteje dogaja pri javnem nastopanju govorcev, ki niso izurjeni v govorjenju v knjižnem jeziku. (Še en izvor take rabe je morda (vsaj pri nekaterih govorcih) vpliv srbohrvaščine, ki ne pozna kakega podobnega nadomeščanja za zaimek <q rend="italic">koji.</q>)</p>
            </div>
         </div>
         <div type="article" xml:id="suss-arhiv-000156"
              corresp="http://www2.arnes.si/~lmarus/suss/arhiv/suss-arhiv-000156.html">
            <head>S čem ali s čim, s čemer ali s čimer</head>
            <list type="keywords">
               <item>skladenjska vezljivost</item>
               <item>zaimki</item>
               <item>zaimki</item>
               <item>oziralni zaimki</item>
               <item>vezniki</item>
               <item>vezniki</item>
               <item>s čem ali s čim</item>
               <item>vezniki</item>
               <item>s čemer ali s čimer</item>
               <item>zaimki</item>
               <item>vprašalni zaimki</item>
            </list>
            <div type="question" xml:id="suss-arhiv-000156.div1">
               <p xml:id="suss-arhiv-000156.p1">V kakšnem primeru se piše s čem / s čim oz. s čemer / s čimer ?</p>
            </div>
            <div type="answer" xml:id="suss-arhiv-000156.div2">
               <p xml:id="suss-arhiv-000156.p2">Knjižna norma dopušča samo obliki <q rend="italic">s čim</q>(šesti sklon zaimka <q rend="italic">kaj</q>) in <q rend="italic">s čimer</q> (šesti sklon zaimka <q rend="italic">kar</q>). Obliki <q rend="italic">o/pri čem</q> in <q rend="italic">o/pri čemer</q> nastopata v petem sklonu istih zaimkov. Res pa se vsaj v ljubljanskem govoru pogosto, če ne kar najobičajneje, sliši <q rend="italic">s čem</q> in <q rend="italic">s čemer</q>, pri čemer gre verjetno za izravnavo dvojnice <q rend="italic">e/i</q> znotraj sklanjatvenega vzorca na eno samo obliko (<q rend="italic">č<hi rend="bold">e</hi>sa</q>, <q rend="italic">č<hi rend="bold">e</hi>mu</q>, <q rend="italic">pri č<hi rend="bold">e</hi>mer</q>, <q rend="italic">s č<hi rend="bold">i</hi>mer</q> &gt; <q rend="italic">č<hi rend="bold">e</hi>mer</q>), še vedno pa ostaja precej drugačna oblika <q rend="italic">kaj</q> za 1. in 4. sklon. Ampak (vsaj za zdaj) obliki <q rend="italic">s čem</q>, <q rend="italic">s čemer</q> nista sprejeti v knjižno normo.</p>
            </div>
         </div>
         <div type="article" xml:id="suss-arhiv-000157"
              corresp="http://www2.arnes.si/~lmarus/suss/arhiv/suss-arhiv-000157.html">
            <head>Ali je mogoče samostalnik skladišče zamenjati z osebnim zaimkom, da se ne bi preveč ponavljal</head>
            <list type="keywords">
               <item>sklanjanje</item>
               <item>zaimki</item>
               <item>raba jezika</item>
               <item>samostalnik</item>
               <item>srednji spol</item>
               <item>zaimki</item>
               <item>osebni zaimki</item>
               <item>zaimki</item>
               <item>kazalni zaimki</item>
               <item>živost/neživost</item>
               <item>zaimki</item>
               <item>le-ta</item>
               <item>zaimki</item>
               <item>naslonska oblika zaimka</item>
            </list>
            <div type="question" xml:id="suss-arhiv-000157.div1">
               <p xml:id="suss-arhiv-000157.p1">Zanima me, ali je možno v kontekstu, ki ga prilagam, besedo skladišče zamenjati z os. zaimkom, da se ne bi prevečkrat ponavljala beseda skladišče, in sicer je prvi stavek tak: "Postopke evidence prevzemov materiala v skladišče in izdaje iz skladišča vodimo kar na ročnih terminalih. Ti so lahko preko radijskega oddajnika nenehno povezani z osrednjo bazo." Vprašanje moje pa je, ali je mogoče ta stavek spremeniti takole: "Postopke evidence prevzemov materiala v skladišče in izdaje iz njega vodimo kar na ročnih terminalih. Ti so lahko preko radijskega oddajnika nenehno povezani z osrednjo bazo." Moti me to, ker se mi zdi, da na tak način ne moremo uporabiti osebnega zaimka za nežive stvari, kot je skladišče. Ali se motim ali imam prav? Kakršnakoli razlaga ali argumentacija bo tudi dobrodošla, ni pa obvezna.</p>
            </div>
            <div type="answer" xml:id="suss-arhiv-000157.div2">
               <p xml:id="suss-arhiv-000157.p2">Upamo, da niste predolgo čakali na odgovor, vendar smo se morali malo posvetovati, saj se je izkazalo, da vaš problem še malo ni tako preprost, da bi se dalo nanj odgovoriti z enim stavkom.</p>
               <p xml:id="suss-arhiv-000157.p3">V vašem primeru je načeloma seveda možno zamenjati samostalnik <q rend="italic">skladišče</q> z osebnim zaimkom <q rend="italic">njega</q>, saj se zaimek za srednji sklon <q rend="italic">ono</q> — kot vsi zaimki — uporablja za nadomeščanje samostalnikov, sklanja pa se po vzorcu zaimka <q rend="italic">on</q>. Vendar vsa stvar vseeno ni tako kristalno jasna. SPP pove, da so sklanjatve posameznih zaimkov obdelane v slovarju (ki pa še ni izšel). Pri sklanjanju naj bi obstajala razlika med osebnimi zaimki (<q rend="italic">jaz</q>, <q rend="italic">ti</q>, <q rend="italic">on</q>, <q rend="italic">ona</q>, <q rend="italic">ono</q> ...), ki poznajo ločevanje po spolu, ter drugimi zaimki, ki jih sklanjamo po dveh vzorcih: <q rend="italic">kdo</q> (zaimek za človeško) in <q rend="italic">kaj</q> (zaimek za nečloveško).</p>
               <p xml:id="suss-arhiv-000157.p4">V Slovenski slovnici A. Breznika iz leta 1934 piše (poleg razpredelnice, iz katere razberemo, da se <q rend="italic">ono</q> sklanja enako kot <q rend="italic">on</q>), da se je (podobno kot pri zaimku <q rend="italic">on</q>) v tožilniku za predlogi ohranila stara oblika <q rend="italic">ponje</q>, <q rend="italic">zanje</q>, <q rend="italic">nanje</q> (moške oblike so <q rend="italic">ponj</q>, <q rend="italic">zanj</q>, <q rend="italic">nanj</q> ...). <q>N.pr.: Ali je mesar že prišel po jagnje? Ni še prišel ponje. ...</q> Iz tega bi se dalo sklepati, da je zaimek <q rend="italic">ono</q> nekoč imel lasten sklanjatveni vzorec, ki pa ga je kdove zakaj izgubil. (Ljubljanščina je deloma izgubila celotni srednji spol in ga nadomestila z moškim: <q rend="italic">odpri okn</q>, <q rend="italic">ta mest je dolgočasen</q>; ostale so množinske oblike — <q rend="italic">tri mesta</q> (<q rend="italic">trije mesti??</q>), <q rend="italic">treh mest</q> (<q rend="italic">treh mestov??</q>)).</p>
               <p xml:id="suss-arhiv-000157.p5">Četudi se zaimek srednjega spola v 3. osebi ednine <q rend="italic">ono</q> sklanja enako kot zaimek moškega spola (seveda nimata enake imenovalniške oblike), to še ne pomeni, da sta si ta dva zaimka bližja tudi v drugih osebah in številih. V imenovalniku dvojine in množine se moška oblika razlikuje od ženske in srednje, ki sta si enaki (<q rend="italic">midva</q>, <q rend="italic">mi</q> proti <q rend="italic">midve</q>, <q rend="italic">me</q>). Drugače je spet pri recimo kazalnih zaimkih, tam je sklanjatveni vzorec za srednji spol le delno enak moškemu (<q rend="italic">ta hiša</q>, <q rend="italic">te</q>, <q rend="italic">tej</q> (<q rend="italic">ti</q>), <q rend="italic">to</q>, <q rend="italic">pri tej</q> (<q rend="italic">ti</q>), <q rend="italic">s to</q>; <q rend="italic">ta list</q>, <q rend="italic">tega</q>, <q rend="italic">temu</q>, <q rend="italic">ta</q>, <q rend="italic">pri tem</q>, <q rend="italic">s tem</q>; <q rend="italic">to mesto</q>, <q rend="italic">tega</q>, <q rend="italic">temu</q>, <q rend="italic">to</q>, <q rend="italic">pri tem</q>, <q rend="italic">s tem</q>).</p>
               <p xml:id="suss-arhiv-000157.p6">Resnični problemi pa nastanejo zaradi kategorij živosti in človeškosti, ki ju zaradi poenostavljanja pogosto ne upoštevamo. Slovenščina povrh vsega poleg slovničnega spola pozna še naravnega. <q rend="italic">Dekletce</q> je podobno kot <q rend="italic">skladišče</q> samostalnik srednjega spola (to je slovnični spol), vendar pa zaimka, ki nadomešča <q rend="italic">dekletce</q>, ne moremo sklanjati enako kot zaimek moškega spola. Ne moremo namreč reči: <q rend="italic">zvečer sem šel v disko in tam srečal eno zares lušno dekletce, povablo me je k sebi domov, meni pa je bolj kot k</q> njemu <q rend="italic">dišalo iti na en pir na štacjon, pa na burek, pa domov</q>. (Pa ne zaradi čudne želje govorečega.) <q rend="italic">O katerem dekletcu govoriš, a o</q> onem <q rend="italic">tam?</q> pa se sliši prav v redu, čeprav je ta oblika tudi moška oz. srednja. Da ne bo pomote, zaimek v zadnjem primeru ni osebni, temveč kazalni: <q rend="italic">ono</q> (<q rend="italic">oni</q>, <q rend="italic">ona</q>).</p>
               <p xml:id="suss-arhiv-000157.p7">To bi se lahko razložilo, če bi rekli, da se osebni zaimki ravnajo po naravnem spolu, vsi ostali zaimki pa po slovničnem. Vendar bi potem ne mogli reči: <q rend="italic">A knjigo pišeš? Kdaj jo boš pa izdal?</q>, ki je povsem sprejemljiv stavek. Seveda bi vam lahko navedli še nekaj primerov, kjer se izkaže ravno nasprotno, da namreč osebnih zaimkov ne moremo kar tako uporabljati namesto neživih predmetov. Član Šussa, po rodu in jeziku Ljubljančan, se je spomnil stavka, ki mu ga je povedal prodajalec smučarskih vezi. Na pultu je imel dva para vezi, Marker in Tyrolia. Lastnosti obeh parov mu je razložil takole: <q rend="italic">Marker bo v tem primeru vrgu vn tkole, medtem ko ona ne.</q> Kolega se je komaj obvladal, da ni na to pojasnilo žolčno odreagiral, tako nemogoče mu je zvenel osebni zaimek, ki naj bi nadomeščal smučarsko vez.</p>
               <p xml:id="suss-arhiv-000157.p8">Mnenja sem, da je zamenjevanje neživih predmetov ženskega in moškega (slovničnega) spola z ustreznimi osebnimi zaimki v večini primerov sprejemljivo. Imam pa pogosto probleme, podobne vašemu. Pogosto me moti uporaba navidezno moškega zaimka za predmete srednjega spola (<q rend="italic">Imeli smo veliko polje pšenice, za njim še veliko senožet</q> je še kolikor toliko sprejemljivo, <q rend="italic">v mestnem središču lahko vidimo nekaj prav zanj značilnih ...</q> pa mi je že zelo čudno). Vendar sem se sčasoma že navadil, da se ljudem to zdi sprejemljivo. To naj bi bilo v ljubljanščini nekaj povsem sprejemljivega, jaz prihajam s primorskega konca, kjer se tako očitno ne govori.</p>
               <p xml:id="suss-arhiv-000157.p9">Kaj pa vaš primer <q rend="italic">skladišča</q> in <q rend="italic">njegovega</q> vodenja? Kot je opisano zgoraj, se zaimki pogosto dajo brez škode uporabiti tudi za nežive stvari: <q rend="italic">Hišo, ki jo je zgradil prejšnji mesec, se je odločil porušiti. Njeno klet, v kateri smo preživeli kar lep del meseca, pa bo k sreči pustil. Tudi diploma mu ni delala težav, z njo je opravil skoraj mimogrede. Ne ve, kam je spravil majhen list papirja, nanj si je zapisal nekaj pomembnih telefonskih številk. Popolnoma zaupam svojemu biciklu, z njim bi lahko šel na konec sveta. Všeč mi je posedati na balkonu, senca njegove strehe se premika tako počasi, da se še jaz počutim kot šprinter.</q>
               </p>
               <p xml:id="suss-arhiv-000157.p10">Kot sem že napisal, mi ni težko zamenjevati predmetov moškega in ženskega spola z zaimki, vendar se mi skoraj vedno zatakne pri stvareh srednjega spola, kar je tudi vaše <q rend="italic">skladišče</q>. Prav možno je, da gre tukaj tudi za pokrajinske razlike. Članica Šussa, ki je po rodu pa je Korošica, meni, da je v vašem primeru osebni zaimek sprejemljiv in omogoča, da se izognemo ponavljanju iste besede. Dosti bolj bi pomislila ob zgledu smučarskih vezi, kjer se ji zdi ustreznejši kazalni zaimek. Kolegi Šussovci so me opozorili, da se mnogi na splošno izogibajo zamenjevanju neživih predmetov z osebnimi zaimki in namesto njih raje uporabljajo kazalne in obliko <q rend="italic">le-ta</q>, ki pa je v splošni nemilosti Šussa. Očitno tako rabljeni osebni zaimki marsikoga motijo, zato se skušajo njihovi uporabi na različne načine ogniti.</p>
               <p xml:id="suss-arhiv-000157.p11">Še nekaj (ključnih) ugotovitev, ki jih presenetljivo ne najdemo v pregledanih jezikovnih priročnikih: nekako se zdi, da je stopnja <q>čudnosti</q>(nesprejemljivosti) tem večja, čim bolj je tista oblika, ki nadomešča neživi predmet, blizu <q>osnovni obliki</q> (običajno imenovalniški) oz. bolj rabljeni ali vsaj bolj prepoznavni obliki. Poskusimo pojasniti povedano:</p>
               <list rend="ordered" xml:id="suss-arhiv-000157.list2">
                  <item xml:id="suss-arhiv-000157.item15">Težje je z osebnim zaimkom zamenjati predmet v imenovalniku (torej z <q rend="italic">on </q> in <q rend="italic">ona</q>) kot v kakem drugem sklonu.</item>
                  <item xml:id="suss-arhiv-000157.item16">Lažje je neživi predmet zamenjati z naslonsko obliko zaimka (<q rend="italic">ga</q>, <q rend="italic">jo</q> ...) kot s poudarjeno obliko (<q rend="italic">njega</q>, <q rend="italic">njo</q> ...).</item>
                  <item xml:id="suss-arhiv-000157.item17">Z zaimkom težko nadomestimo kaj nekonkretnega (nedoločnega), saj so namreč zaimki vsi po vrsti določni (nadomeščajo nekaj točno določenega, ne pa kar nekaj). To velja tako za žive kot nežive stvari (tudi tu lahko opazimo, kako so naslonske oblike veliko bolj sprejemljive): <q rend="italic">dr</q> ž<q rend="italic">avljan ima pravico ..., ki jo</q> (!) <q rend="italic">lahko izoristi, če se mu</q> (!) <q rend="italic">to zdi potrebno, on</q> (???) <q rend="italic">pa se po drugi strani obveže</q> ...</item>
               </list>
               <p xml:id="suss-arhiv-000157.p12">Četudi se vam vaš primer zdi nenavaden, bi težko rekli, da je on (???) napačen. Kako boste ravnali v takem primeru, pa je stvar vaše odločitve. Če vas uporaba zaimka moti, lahko namesto zaimka še vedno uporabite kar besedo (kot ste napisali v prvi različici), <q rend="italic">le-ta</q> itd. Če pa vas moti le toliko, kolikor niste prepričani, ali je taka raba dovoljena ali ne, pa ga (tu pa je zaimek nedvomno v redu) lahko tudi pustite.</p>
            </div>
         </div>
         <div type="article" xml:id="suss-arhiv-000158"
              corresp="http://www2.arnes.si/~lmarus/suss/arhiv/suss-arhiv-000158.html">
            <head>Kaj menite o izrazu trošarina</head>
            <list type="keywords">
               <item>strokovni izrazi</item>
               <item>pravni izrazi</item>
               <item>besedotvorje</item>
               <item>besedišče</item>
               <item>trošarina</item>
               <item>tvorjenje besed</item>
               <item>pripona -ina</item>
               <item>tvorjenje besed</item>
               <item>pripona -arina</item>
               <item>izvor besed</item>
            </list>
            <div type="question" xml:id="suss-arhiv-000158.div1">
               <p xml:id="suss-arhiv-000158.p1">Zanima me, kaj menite o izrazu trošarina. Meni se zdi zelo grd, neumen in neslovenski. Trošiti se po slovensko reče rabiti, torej je bolj prav rabnina, porabnina, ali celo zapravnina. Pa tudi če dopuščamo besedo trošiti (strošek, potrošnik), bi bilo bolje (po-)trošnina kot pa trošarina. Ali vam je morda znan predlagatelj te grozljive pokveke? Kako si lahko naša državna uprava privošči tak napad na slovenščino (treba bi jih bilo dati v časopis!)? Prav tako je čudno in žalostno, da se še noben varuh slovenščine temu ni javno uprl.</p>
            </div>
            <div type="answer" xml:id="suss-arhiv-000158.div2">
               <p xml:id="suss-arhiv-000158.p2">Žal vas moramo v vaši skrbi za lepo slovenščino razočarati. <q rend="italic">Trošarina</q> ni nikakršna nova neslovenska spaka. Besedo vsebuje SSKJ in o njej pravi:</p>
               <p xml:id="suss-arhiv-000158.p3">trošarina: pravni izraz do 1948; davščina od določenih snovi, stvari, namenjenih porabi; <q>plačevati, predpisati trošarino'; ‘trošarina od vina, na vino</q>.</p>
               <p xml:id="suss-arhiv-000158.p4">Očitno so <q rend="italic">trošarino</q> poznali že pred drugo svetovno vojno. To potrjuje tudi Glonarjev Slovar slovenskega jezika (1936), ki prav tako vsebuje geslo <q rend="italic">trošarina</q>. Kar se slovenskosti besede <q rend="italic">trošiti</q> tiče, tudi ni dilem. Glagol je zabeležen v SSKJ, ob njem pa ni nobenega kvalifikatorja, ki navadno označuje v knjižnem jeziku nezaželene besede, prav tako so povsem običajne tvorjenke <q rend="italic">strošek</q>, <q rend="italic">potrošnik ...</q> Tudi sodeč po SES <q rend="italic">trošiti</q> ni neslovenska beseda. Izvira iz cerkvenoslovanskega glagola <q rend="italic">trošiti</q> in še nazaj iz praslovanskega <q rend="italic">trošiti</q> (s pomenom <q rend="italic">uporabljati</q>), kar je prvotno pomenilo <q rend="italic">drobiti</q>, to pa izhaja iz besede <q rend="italic">troxa</q>, ki je pomenil <q rend="italic">drobec</q>, <q rend="italic">drobtina</q>.</p>
               <p xml:id="suss-arhiv-000158.p5">
                  <q rend="italic">Trošarina</q> pa bi sodeč po SS lahko bila neprimerna beseda iz besedotvornih razlogov. Običajna končnica za prispevek, pristojbino za nekaj je po SS <q rend="italic">-ina</q>, torej <q rend="italic">cestna dajatev = cestnina</q>, <q rend="italic">mostna dajatev = mostnina</q>, končnice <q rend="italic">-arina</q> v SS ni. Po tem vzorcu, bi lahko tvorili le <q rend="italic">trošnino</q> in ne <q rend="italic">trošarine = ?trošna? dajatev</q>. Vendar obstaja v SSKJ vrsta po pomenu sorodnih besed, ki vse označujejo prispevke, plačila oz. dajatve in imajo pripono <q rend="italic">-arina</q>. Take so: <q rend="italic">stanarina</q>, <q rend="italic">članarina</q>, <q rend="italic">glavarina</q>, <q rend="italic">zgradarina</q>, <q rend="italic">zemljarina</q>, <q rend="italic">tehtarina</q>, <q rend="italic">vozarina</q>, <q rend="italic">vodarina</q>, <q rend="italic">smetarina</q> itd. Torej <q rend="italic">trošarina</q> tudi z besedotvornega stališča ni nič nenavadnega.</p>
               <p xml:id="suss-arhiv-000158.p6">Vsekakor se danes <q rend="italic">trošarine</q> iz čisto praktičnih razlogov ne splača izganjati, saj se je očitno prijela, zapisana pa je tudi v mnogih zakonih.</p>
            </div>
            <div type="reference" xml:id="suss-arhiv-000158.div3">
               <p xml:id="suss-arhiv-000158.p7">Glej tudi: <ref target="#suss-arhiv-000159">Kaj menite o izrazu trošarina (nadaljevanje)</ref>
               </p>
            </div>
         </div>
         <div type="article" xml:id="suss-arhiv-000159"
              corresp="http://www2.arnes.si/~lmarus/suss/arhiv/suss-arhiv-000159.html">
            <head>Kaj menite o izrazu trošarina (nadaljevanje)</head>
            <list type="keywords">
               <item>besedotvorje</item>
               <item>besedišče</item>
               <item>trošarina</item>
               <item>tvorjenje besed</item>
               <item>pripona -arina</item>
               <item>nebnjenje</item>
               <item>izvor besed</item>
            </list>
            <div type="question" xml:id="suss-arhiv-000159.div1">
               <p xml:id="suss-arhiv-000159.p1">Najlepša hvala za hiter in izčrpen odgovor na moje vprašanje o besedi trošarina (glej: <ref target="#suss-arhiv-000158">Kaj menite o izrazu trošarina</ref>). Niste pa me povsem prepričali glede pripone -arina. Zgledi, ki jih navajate, so (večinoma) samostalniki, ki že imajo -a v prvem ali drugem sklonu ali celo v korenu (taka je npr. ležarina), nekatere pa se nanašajo na ponudnika storitve: vodar — vodarina, smetar — smetarina (tu je pripona zgolj -ina). Ne poznam pa besed troš(-a) oz. trošar-iti. Poleg tega je pripona -arina, kot pravite, nadomestek za -ina (kadar se ta ne obnese), ki pa je tu odveč. O jezikovnem pragmatizmu bi se dalo na veliko razpravljati. Vsekakor pa drži, da je zakonodajalec ob uvajanju nove zakonodaje (DDV) zamudil tudi lepo priložnost za izboljšavo uradnega izrazoslovja.</p>
            </div>
            <div type="answer" xml:id="suss-arhiv-000159.div2">
               <p xml:id="suss-arhiv-000159.p2">Še enkrat bom poskušal obrazložiti končnico <q rend="italic">-arina</q>. Pri <q rend="italic">smetarini</q> in <q rend="italic">vodarini</q> bi mogoče še lahko govorili o priponi <q rend="italic">-ina</q>, dodani osnovi <q rend="italic">smetar-</q> oziroma <q rend="italic">vodar-</q>, težko pa bi na tak način razložili <q rend="italic">članarino</q>, <q rend="italic">zemljarino</q>, <q rend="italic">zgradarino</q> in <q rend="italic">stanarino</q>. Tu je <q rend="italic">-ar-</q> dodan navidez brez pravega razloga. Besede tipa <q rend="italic">članar</q>, <q rend="italic">članarstvo</q>, <q rend="italic">zgradar</q>, <q rend="italic">zgradarjenje</q> namreč ne obstajajo. Torej je bolj prepričljivo govoriti o priponi <q rend="italic">-arina</q>, ki je vsem tem samostalnikom s pomenom dajatve oziroma pristojbine skupna. Obstoj pripone <q rend="italic">-arina</q>, kot rečeno, sicer ni potrjen v SS, je pa ta pripona navedena v hrvaški slovnici Gramatika hrvatskog jezika (Težak, Babič; Školska knjiga, Zagreb, 1994), kjer ji je pripisan isti pomen, kot ga ima pri naštetih slovenskih zgledih, konec koncev pa je kot nekoč produktivna pripona omenjena tudi v Bajčevem Besedotvorju slovenskega jezika (1950). Ker marsikatero od omenjenih besed najdemo že v Pleteršnikovem slovensko-nemškem slovarju (1894/95), je pripona <q rend="italic">-arina</q> očitno že dolgo prisotna tudi v slovenščini. Možno pa je, da je danes bolj ali manj izgubila produktivnost (da se ne rabi več za tvorjenje novih besed), pomen dajatve pa v novih tvorjenkah tega tipa izražamo zdaj samo s pripono <q rend="italic">-ina</q>.</p>
               <p xml:id="suss-arhiv-000159.p3">Kako pa je do pripone <q rend="italic">-arina</q> prišlo? Besedotvorna pripona <q rend="italic">-arina</q> je nastala z združitvijo pripon <q rend="italic">-ar</q> in <q rend="italic">-ina</q> (vaše sklepanje o povezanosti ponudnika storitve z imenovanjem dajatve je torej pravilno). Npr. <q rend="italic">mostarina</q> je bila dajatev, ki se jo je plačalo <q rend="italic">mostarju</q> (upravitelju mosta). Kasneje sta se priponi spojili, nastale so tvorjenke brez ‘vmesne stopnje", npr. <q rend="italic">glavarina</q>. To je pristojbina, ki se je plačevala na glavo (goveda), ne obstaja pa oseba ali funkcija, ki bi ji lahko rekli <q rend="italic">glavar.</q> Pripona <q rend="italic">-arina</q> je tako postala samostojno produktivna pripona, ki pa je v zadnjem času izgubila praktično vso svojo produktivnost, čeprav še vedno nastopa v nekaj čisto običajnih besedah (<q rend="italic">stanarina</q>, <q rend="italic">članarina</q>).</p>
               <p xml:id="suss-arhiv-000159.p4">Še tole: <q rend="italic">-a-</q> pri zgoraj omenjeni <q rend="italic">ležarini</q> je del pripone, ne korena (koren celotne besedne družine je <q rend="italic">leg-</q>, <q rend="italic">-ž-</q> v <q rend="italic">ležarini</q> pa je posledica sistemske premene, ki ji rečemo nebnjenje ali palatalizacija). Enako je z besedami <q rend="italic">trošarina</q>, <q rend="italic">trošiti</q>, <q rend="italic">trošek</q> (po SSKJ starinska oblika besede <q rend="italic">strošek</q>), <q rend="italic">potrošnik</q>, <q rend="italic">strošek</q> itn., ki imajo skupen koren <q rend="italic">troš-</q>, ki mu je pri obliki <q rend="italic">trošarina</q> dodana pripona <q rend="italic">-arina</q>.</p>
            </div>
         </div>
         <div type="article" xml:id="suss-arhiv-000160"
              corresp="http://www2.arnes.si/~lmarus/suss/arhiv/suss-arhiv-000160.html">
            <head>Ali je beseda homoseksualec pravilna</head>
            <list type="keywords">
               <item>homoseksualec</item>
               <item>besedišče</item>
               <item>pomen</item>
               <item>pomen besed</item>
            </list>
            <div type="question" xml:id="suss-arhiv-000160.div1">
               <p xml:id="suss-arhiv-000160.p1">Poskušal sem najti SSKJ na mreži, vendar neuspešno. Zanima me, ali je beseda homoseksualec v SSKJ, ali se ta beseda uporablja v zbornem jeziku. Hčerka je imela namreč na fakulteti nalogo napisati seminar o HIV in aidsu. Profesor ga je vrnil v popravo, češ da se namesto homoseksualni moški uporablja <q>moški, ki imajo spolne odnose z moškimi</q>. Ker se mi raba te daljše fraze ne zdi najbolj smiselna, se obračam na vas.</p>
            </div>
            <div type="answer" xml:id="suss-arhiv-000160.div2">
               <p xml:id="suss-arhiv-000160.p2">Besede <q rend="italic">homoseksualec</q>, <q rend="italic">homoseksualen</q> in <q rend="italic">homoseksualnost</q> so v SSKJ so navedene, prav tako v SP 62, in ne vidim razloga, zakaj se jih ne bi uporabljalo. Zahteva, da naj bi namesto <q rend="italic">homoseksualni moški</q> uporabljali daljšo (in okornejšo) zvezo <q rend="italic">moški, ki imajo spolne odnose z moškimi</q>, torej z normativnega stališča ni upravičena oziroma smiselna.</p>
               <p xml:id="suss-arhiv-000160.p3">Sta pa ti dve zvezi po pomenu rahlo različni: <q rend="italic">homoseksualen</q> pomeni <q rend="italic">spolno nagnjen do oseb istega spola</q> in se tako nanaša na lastnost, medtem ko zveza <q rend="italic">moški, ki ima spolne odnose z moškimi</q> poudarja osebkovo dejavnost. Bolj enostavno rečeno, neki moški je lahko <q rend="italic">homoseksualen</q>, vendar to še ne pomeni nujno, da ima tudi spolne odnose z drugimi moškimi. Vsebinsko je torej želja po zamenjavi lahko upravičljiva.</p>
            </div>
         </div>
         <div type="article" xml:id="suss-arhiv-000161"
              corresp="http://www2.arnes.si/~lmarus/suss/arhiv/suss-arhiv-000161.html">
            <head>Ali je je beseda istospolnež sprejeta beseda</head>
            <list type="keywords">
               <item>besedišče</item>
               <item>homoseksualec</item>
               <item>istospolnež</item>
               <item>tabu</item>
               <item>pomen</item>
               <item>slabšalni pomen</item>
            </list>
            <div type="question" xml:id="suss-arhiv-000161.div1">
               <p xml:id="suss-arhiv-000161.p1">Ali je je beseda <q>istospolnež</q> sprejeta beseda, večkrat jo namreč zasledim v dnevmen časopisju. Po mojem mnenju lahko uporabljamo kontekst dveh istospolnih partnerjev t.j. dveh partnerjev istega spola naprimer v primeru besedne zveze istospolna poroka. En človek pa po logiki ne more biti istospolnež, lahko je homoseksualec, istospolnež pa... hm... isto namreč nekaj primerja z nečem drugim... nekaj je lahko isto kot nekaj drugega. Morda pa se motim. Primer iz Dnevnika 5.1.2000 Berrie Drewitt in Tony Barlow sta v Ameriki našla Rosalindo Bellamy, ki je za krepko plačilo pripravljena roditi njunega otroka. Zaplodili so ga umetno. Jajčece je darovala neka druga ženska, oplodili pa so ga s spermo enaga od obeh istospolnežev.</p>
            </div>
            <div type="answer" xml:id="suss-arhiv-000161.div2">
               <p xml:id="suss-arhiv-000161.p2">Na Šussu je prišlo do koordinacijskega spodrsljaja, tako da sta na vaše vprašanje odgovorila kar dva Šusskota — vsak seveda malo po svoje. V skladu s Šussovim načelom, da ne obstaja en edini pravilni odgovor, vam pošiljamo kar oba. Ločena sta s črto.</p>
               <p xml:id="suss-arhiv-000161.p3">SSKJ besede <q rend="italic">istospolnež</q> ne pozna, navaja pa izhodiščno besedo te izpeljanke, namreč pridevnik <q rend="italic">istospolen</q>, ki se lahko v zvezi <q rend="italic">istospolna nagnjenja</q> uporablja tudi s pomenom <q rend="italic">homoseksualen</q>.</p>
               <p xml:id="suss-arhiv-000161.p4">Prenos pomena s te zveze na izpeljani samostalnik se da razumeti v luči iskanja karseda neoznačene (nevtralne) besede, ki bi označevala ljudi s homoseksualnimi nagnjenji. Tako kot so se ljudje pred časom začeli ogibati rabi besede <q rend="italic">peder</q> ter jo začeli zamenjevati z <q rend="italic">buzerant</q> in s <q rend="italic">homoseksualec</q>, sta si kasneje tudi ti zadnji dve besedi pridobili slab sloves. Postali sta slabšalni, njuna raba pa nezaželjena, saj se zdi, da hočemo z besedo <q rend="italic">buzi</q> ne le reči, da je nekdo <q rend="italic">gej</q>, temveč da je zato tudi manjvreden človek. Prišlo pa bi lahko tudi do napačnega razumevanja, saj nam tako <q rend="italic">peder</q> kot <q rend="italic">buzi</q> že dolgo predstavljata tudi povsem običajni žaljivki.</p>
               <p xml:id="suss-arhiv-000161.p5">Podobno se zdaj očitno dogaja besedi <q rend="italic">homoseksualec</q>, ki je delno že postala slabšalna/žaljivka in torej ne najbolj primerna za politično korektno nevtralno označevanje neke lastnosti posameznika ali dela družbe, ki ga nočemo posebej ločevati.</p>
               <p xml:id="suss-arhiv-000161.p6">Vsej tej razlagi navkljub pa vam brez težav pritrdimo, da je raba besede <q rend="italic">istospolnež</q> v pomenu <q rend="italic">homoseksualec</q> logično nesmiselna (v duhu razmišljanja, kot ga razvijate v vprašanju) in jo zato tudi odsvetujemo. Če že iščemo druge, nevtralnejše besede, se je pravilneje obrniti na <q rend="italic">lastnike</q> besede (tiste, ki jih beseda najbolj zadeva/označuje). Moški <q rend="italic">homoseksualci</q> so se pred časom oklicali za <q rend="italic">geje</q> (oz. <q rend="italic">gaye</q>, vendar gre tu za izvorno angleško besedo, ki v primeru angleškega zapisa v slovenščini deluje moteče).</p>
               <p xml:id="suss-arhiv-000161.p7">Tu bi se dalo še kaj povedati o teoriji in nesmislu menjanja besed, po drugi strani pa o inherentni nestanovitnosti besed za označevanje raznih tabuiziranih in družbeno občutljivih tem. A s tem bi se ta odgovor znatno podaljšal, njegovo sporočilo pa zelo verjetno zameglilo.</p>
               <milestone unit="none" rend="horizontal-rule"/>
               <p xml:id="suss-arhiv-000161.p8">Besede <q rend="italic">istospolnež</q> SSKJ ne navaja, pozna pa pridevnik <q rend="italic">istospolen</q>, ki ga razloži kot <q rend="italic">ki je istega spola</q>. V geslu najdemo tudi primer <q rend="italic">istospolna nagnjenja</q> (tj. <q rend="italic">homoseksualna</q>), kar pomeni, da ima lahko iz tega pridevnika tvorjeni samostalnik oba pomena: <q rend="italic">tisti, ki je istega spola</q> in <q rend="italic">tisti, ki ima istospolna nagnjenja</q>. Ne vem sicer, ali se novinarji zavedajo te slovarsko evidentirane pomenske dvojnosti ali pa se jim beseda preprosto zdi zanimiva, sveža ali pa celo nevtralnejša od izraza <q rend="italic">homoseksualec</q>. Se pa strinjam, da bi bilo veliko elegantneje, če bi novinar v omenjenem primeru preprosto napisal, da so jajčece oplodili s spermo enega od partnerjev.</p>
               <p xml:id="suss-arhiv-000161.p9">Pa še to: zanimivo se mi zdi, da je pisec uporabil izpeljavno končnico <q rend="italic">-než</q> in ne <q rend="italic">-nik</q>. Obe sta večinoma sicer pomensko prekrivni, vendar je slednja veliko produktivnejša — v OSSJ najdemo podatek, da se <q rend="italic">-než</q> v SSKJ pojavi le v 352 besedah, <q rend="italic">-nik</q> pa kar v 1974 besedah.</p>
            </div>
         </div>
         <div type="article" xml:id="suss-arhiv-000162"
              corresp="http://www2.arnes.si/~lmarus/suss/arhiv/suss-arhiv-000162.html">
            <head>Pomen besede višek</head>
            <list type="keywords">
               <item>višek</item>
               <item>pomen</item>
               <item>pomen besed</item>
               <item>besedišče</item>
            </list>
            <div type="question" xml:id="suss-arhiv-000162.div1">
               <p xml:id="suss-arhiv-000162.p1">Govorite tudi o višku energije, ki jo bojda imate in jo želite porabiti za piljenje lepe slovenščine. Jezik kot tak ima tudi funkcijo komuniciranja in sporočanja misli. V to pa je vpletena tudi logika in možnost izražanja, ki ga nek jezik ima. Beseda višek ima v <q>srbo-hrvaškem oz. hrvaško-srbskem</q> govornem področju dvojni pomen. Enkrat lahko pomeni višek, drugič presežek. Skratka, višek pomeni v slovenščini nekaj, česar se ne da meriti oz. ni izraženo z izmerljivo in številčno ovrednoteno količino, npr.: na prireditvi je prišlo do viška z nastopom tega in tega izvajalca ali pa višek življenskega dela je bil okronan s to in to nagrado ali pri spolnem odnosu se govori o višku ... O presežku pa se govori, ko neka količina presega nekaj dogovorjenega, npr.: presežek energije, presežek denarja, presežek porabe sredstev za izgradnjo ...</p>
            </div>
            <div type="answer" xml:id="suss-arhiv-000162.div2">
               <p xml:id="suss-arhiv-000162.p2">SSKJ definira besedo <q rend="italic">višek</q> najprej kot <q>razvojna stopnja, obdobje največje kakovosti, intenzivnosti</q>, npr. <q rend="italic">v športni karieri je dosegel višek</q> (kar se ujema z vašo definicijo), nadalje pa beleži neustaljeno rabo te iste besede, v pomenu <q rend="italic">presežek</q>, <q rend="italic">ostanek</q>, npr. <q rend="italic">prodati višek toplote</q>, <q rend="italic">višek delovne sile</q>. Iz tega lahko zaključimo, da je besedna zveza <q rend="italic">višek energije</q> v slovenščini sprejemljiva in jo razumemo kot <q rend="italic">presežek energije</q>.</p>
               <p xml:id="suss-arhiv-000162.p3">Poleg tega obstaja tudi stilistični razlog za rabo te besede — v isti povedi smo namreč že uporabili besedo <q rend="italic">presežek</q>; njena ponovna pojavitev bi delovala okorno.</p>
            </div>
            <div type="reference" xml:id="suss-arhiv-000162.div3">
               <p xml:id="suss-arhiv-000162.p4">Glej tudi: <ref target="#suss-arhiv-000163">Pomen besede višek (nadaljevanje)</ref>
               </p>
            </div>
         </div>
         <div type="article" xml:id="suss-arhiv-000163"
              corresp="http://www2.arnes.si/~lmarus/suss/arhiv/suss-arhiv-000163.html">
            <head>Pomen besede višek (nadaljevanje)</head>
            <list type="keywords">
               <item>višek</item>
               <item>besedišče</item>
               <item>jezikovna raznolikost</item>
               <item>pomen</item>
               <item>pomen besed</item>
            </list>
            <div type="question" xml:id="suss-arhiv-000163.div1">
               <p xml:id="suss-arhiv-000163.p1">Še vedno menim, da je dobro, če se loči višek od presežka.</p>
            </div>
            <div type="answer" xml:id="suss-arhiv-000163.div2">
               <p xml:id="suss-arhiv-000163.p2">Mi dajemo nasvete. Smo (oziroma sem) za različnost mnenj. Knjižni jezik je konstrukt in nima svojega avtoritativnega rojenega govorca. Jezik se spreminja zato, ker funkcionira. Trdnih definicij ni.</p>
            </div>
            <div type="reference" xml:id="suss-arhiv-000163.div3">
               <p xml:id="suss-arhiv-000163.p3">Glej tudi: <ref target="#suss-arhiv-000162">Pomen besede višek</ref>
               </p>
            </div>
         </div>
         <div type="article" xml:id="suss-arhiv-000164"
              corresp="http://www2.arnes.si/~lmarus/suss/arhiv/suss-arhiv-000164.html">
            <head>Ali je samostalnik ljudje števen</head>
            <list type="keywords">
               <item>ljudje</item>
               <item>besedišče</item>
               <item>raba besed</item>
               <item>števnost</item>
            </list>
            <div type="question" xml:id="suss-arhiv-000164.div1">
               <p xml:id="suss-arhiv-000164.p1">Ali so ljudje lahko kvantizirani v slovenskem načinu izražanja? Mene so namreč učitelji učili, da so ljudje nedefinirana množica in jih lahko določimo samo kot veliko ali malo ljudi, nikakor pa se ne da reči, bilo je toliko in toliko ljudi - primerneje je toliko in toliko oseb. To z ljudmi se je začelo pojavljati v medijih šele z idejo <q>Evropa zdaj</q> in s sprejemanjem angleškega načina razmišljanja (sprejemanje načina razmišljanja novih kolonializatorjev s strani nove jare gospode, ki je nastala iz potomcev stare elite).</p>
            </div>
            <div type="answer" xml:id="suss-arhiv-000164.div2">
               <p xml:id="suss-arhiv-000164.p2">SSKJ definira besedo ljudje kot <q rend="italic">množina od človek</q> in med drugim navaja naslednje primere <q rend="italic">pri mizi je prostora še za tri ljudi</q>, <q rend="italic">ob požaru je bilo poškodovanih pet ljudi</q>, <q rend="italic">gruča ljudi</q> itd. Težko torej trdimo, da bi se omenjena raba pojavila šele z idejo <q>Evropa zdaj</q> in sprejemanjem angleškega načina razmišljanja, saj je globoko zakoreninjena v intuiciji govorcev slovenskega jezika ter zabeležena v SSKJ, katerega zvezek I-Na je izšel leta 1975.</p>
            </div>
            <div type="reference" xml:id="suss-arhiv-000164.div3">
               <p xml:id="suss-arhiv-000164.p3">Glej tudi: <ref target="#suss-arhiv-000165">Beseda izpraven, pravilnost slovenščine</ref>
               </p>
            </div>
         </div>
         <div type="article" xml:id="suss-arhiv-000165"
              corresp="http://www2.arnes.si/~lmarus/suss/arhiv/suss-arhiv-000165.html">
            <head>Beseda izpraven, pravilnost slovenščine</head>
            <list type="keywords">
               <item>jezikovna raznolikost</item>
               <item>ljudje</item>
               <item>besedišče</item>
               <item>izpraven</item>
               <item>pomen</item>
               <item>pomen besed</item>
               <item>raba jezika</item>
            </list>
            <div type="question" xml:id="suss-arhiv-000165.div1">
               <p xml:id="suss-arhiv-000165.p1">Z <q>Evropo zdaj</q> so ljudje postali tudi številčna množica. Tega v šoli v mojih časih ni bilo in šele od tega časa dalje se to v medijih potencira. Saj poznate besedo <q>izpraven</q>, za katero so dolgo govorili, da se je ne da prevesti v slovenščino. Mislim, da je <q>brezhiben</q> zelo dober prevod, še več, je le še bolj natančno definiran pomen besede.</p>
            </div>
            <div type="answer" xml:id="suss-arhiv-000165.div2">
               <p xml:id="suss-arhiv-000165.p2">Nisem seznanjen z dejstvi. Žal. Zato nimam komentarja. Razen tega, da jezik niti slučajno ni razumljiv dvema (ali več ljudem) na popolnoma isti način. Sam na primer nimam niti najmanjšega pojma, kaj bo vam ta odgovor pomenil. Definicij ni oziroma zastarijo v trenutku, ko nastanejo. Slovenščina obstaja le kot določeno število različic nekega koda, s pomočjo katerega se govorci nekega jezika sporazumevajo. Uspešno? Hm. Da ne bo vse izpadlo preveč čudno, naj še povem, da ima knjižni jezik seveda svojo pomembno vlogo (povezovalno ...), treba pa se je zavedati razlike med standardom in (vsakdanjo) rabo jezika.</p>
            </div>
            <div type="reference" xml:id="suss-arhiv-000165.div3">
               <p xml:id="suss-arhiv-000165.p3">Glej tudi: <ref target="#suss-arhiv-000164">Ali je samostalnik ljudje števen</ref>
               </p>
            </div>
         </div>
         <div type="article" xml:id="suss-arhiv-000166"
              corresp="http://www2.arnes.si/~lmarus/suss/arhiv/suss-arhiv-000166.html">
            <head>Kaj je pravilno: slika ali fotografija</head>
            <list type="keywords">
               <item>fotografija</item>
               <item>besedišče</item>
               <item>pomen</item>
               <item>pomen besed</item>
               <item>raba jezika</item>
            </list>
            <div type="question" xml:id="suss-arhiv-000166.div1">
               <p xml:id="suss-arhiv-000166.p1">Slika ali fotografija (je fotografija izdelana na osnovi fotografskega postopka ter veliko vprašanje o pomenu slike: je to umetniško delo in kaj je potem <q>televizijska slika</q>, <q>rentgenska slika</q>?</p>
            </div>
            <div type="answer" xml:id="suss-arhiv-000166.div2">
               <p xml:id="suss-arhiv-000166.p2">Beseda je sestavljena iz dveh delov: glasovne/pisne podobe in pomena. Večina glasovnih/pisnih nizov pa ima pridruženih več pomenov (oziroma pomenskih odtenkov). Poleg tega je pomen nekega glasovnega/pisnega niza odvisen tudi od konteksta (tako znotrajjezikovnega - besedna zveza, stavek, odstavek, besedilo - kot tudi zunajjezikovnega - kdo je kaj rekel komu v kakšni situaciji, v kakšnem družbenem razmerju so udeleženci pogovora, kaj so hoteli drug od drugega). Že iz tega je razvidno, da je slovarska definicija besede zgolj abstrahirano in idealizirano vodilo, nikakor pa ne popolna razlaga pomena. V določenih kontekstih so vsi vaši primeri smiselni in upravičeni.</p>
               <p xml:id="suss-arhiv-000166.p3">Takšna prilagodljivost jezika po eni strani sicer prinaša možnost napačnega razumevanja izrečenega/napisanega, po drugi strani pa jeziku prav to omogoča neskončne variacije in neizmerno uporabnost tudi v položajih/primerih/situacijah, ki se zgodijo prvič. Spet druga plat pa je ta, da ko so take enkratne modifikacije primarnega pomena v rabi dovolj agresivne, se lahko tudi ustalijo.</p>
            </div>
         </div>
         <div type="article" xml:id="suss-arhiv-000167"
              corresp="http://www2.arnes.si/~lmarus/suss/arhiv/suss-arhiv-000167.html">
            <head>Kakšna je moška oblika besede kustodinja</head>
            <list type="keywords">
               <item>tvorjenje besed</item>
               <item>izpeljanke</item>
               <item>sklanjanje</item>
               <item>rodilnik</item>
               <item>besedišče</item>
               <item>kustodinja</item>
               <item>izvor besed</item>
               <item>tvorjenje besed</item>
               <item>izpeljava</item>
               <item>izvor besed</item>
               <item>iz latinščine</item>
               <item>tvorjenje besed</item>
            </list>
            <div type="question" xml:id="suss-arhiv-000167.div1">
               <p xml:id="suss-arhiv-000167.p1">V Slovarju slovenskega knjižnega jezika ne najdem moške oblike poklica kustudinja. Zanima me ali moška oblika tega poklica sploh obstaja? V slovarju so samo sledeči pojmi: kustodinja -e ž, muzejska uslužbenka z visoko izobrazbo, ki zbira, vzdržuje in proučuje muzejske predmete: izkopavanje je vodila kustodinja; kustos -a m, muzejski uslužbenec z visoko izobrazbo, ki zbira, vzdržuje in proučuje muzejske predmete: razstavo je pripravil kustos / biti imenovan za kustosa / galerijski, muzejski kustos; kustosinja -e ž, ženska oblika od kustos: razstavo je pripravila kustosinja</p>
            </div>
            <div type="answer" xml:id="suss-arhiv-000167.div2">
               <p xml:id="suss-arhiv-000167.p2">Iz razlag pojmov, ki ste jih navedli v vprašanju, je jasno, da sta <q rend="italic">kustodinja</q> in <q rend="italic">kustosinja</q> dve poimenovanji istega poklica in da obstaja za moške osebe istega poklica le eno poimenovanje.</p>
               <p xml:id="suss-arhiv-000167.p3">V Verbinčevem Slovarju tujk obstaja le geslo <q rend="italic">kustos</q>. Beseda <q rend="italic">kustos</q> izhaja iz latinske besede <q rend="italic">custos</q> s pomenom <q rend="italic">varuh</q>, <q rend="italic">čuvaj</q>, katere rodilniška oblika je <q rend="italic">custodis</q>. Rodilnik (oz. vsi neimenovalniški skloni) je v latinščini pomemben, saj se iz njega vidi osnovo (<q rend="italic">custod-</q>), ki naj bi bila osnova za izpeljave (tudi slovenskih besed) ter tudi za besede v latinščini sorodnih jezikih (<q rend="italic">custode</q> je po italijansko <q rend="italic">čuvaj</q>, <q rend="italic">hišnik</q>, tudi v francoščini je — sicer s spremenjenim pomenom — ohranjena oblika <q rend="italic">custode</q> in ne *<q rend="italic">custos-</q>).</p>
               <p xml:id="suss-arhiv-000167.p4">Z dokaj veliko mero gotovosti lahko trdimo, da je torej <q rend="italic">kustos</q> osnovna oblika za ta poklic, ki sta ji bili v slovenščini dodani še izpeljanki za ženski spol. Vendar so izpeljevalci izhajali iz dveh različnih oblik, enkrat iz slovenske besede <q rend="italic">kustos</q>, drugič pa iz rodilniške oblike <q rend="italic">custodis</q> (verjetno preko nemške besede <q rend="italic">der Kustode</q> s pomenom <q rend="italic">kustos</q>). Zelo verjetno je tudi beseda <q rend="italic">kustos</q> prišla do nas preko nemščine, saj nemščina pozna tudi besedo <q rend="italic">der Kustos</q>.</p>
               <p xml:id="suss-arhiv-000167.p5">Moška oblika poklica kustodinja (in <q rend="italic">kustosinja</q>) je torej <q rend="italic">kustos</q>, naj vas nikar ne moti, da sta si besedi rahlo različni.</p>
            </div>
         </div>
         <div type="article" xml:id="suss-arhiv-000168"
              corresp="http://www2.arnes.si/~lmarus/suss/arhiv/suss-arhiv-000168.html">
            <head>Vezica ali skoba</head>
            <list type="keywords">
               <item>besedišče</item>
               <item>narečne besede</item>
               <item>vezica ali skoba</item>
               <item>neznane besede</item>
               <item>pomen</item>
               <item>pomen besed</item>
            </list>
            <div type="question" xml:id="suss-arhiv-000168.div1">
               <p xml:id="suss-arhiv-000168.p1">Zaposlena sem v Gorenju, d.d. in sem se pri svojem delu (izdelava internega standarda) srečala s problemom. V Gorenju uporabljamo t.i.m. plastične skobe, ki so namenjene pritrjevanju oz. povezovanju vodnikov, kabelskih setov, cevk,... Skoba je v bistvu plastični trak z nazobčenjem na eni strani, ki se spne skupaj in drži povezano stvar. Za lažjo predstavo prilagam sliko. Problem je v tem, da nekateri uporabniki za ta plastični trak uporabljajo naziv VEZICA, nekateri SKOBA, nemški proizvajalec pa KABELBINDER. V slovarjih, ki sem jih pregledala (SSKJ, Splošni tehniški slovar, Nemško-slovenski slikovni slovar), nisem našla ustreznega izraza, zato vas prosim za naziv, ki bi bil najustreznejši.</p>
            </div>
            <div type="answer" xml:id="suss-arhiv-000168.div2">
               <p xml:id="suss-arhiv-000168.p2">Stvar, po katere imenu sprašujete, nam je seveda poznana, a se je izkazalo, da nihče prav zares ne ve, kako se imenuje. Očitno res nima ustaljenega poimenovanja, saj jo vsak poimenuje drugače. V SSKJ je seveda ni, saj je to dokaj nov način spenjanja, SSKJ pa je dokaj star slovar. Med vašimi predlogi izstopa <q rend="italic">kabelbinder</q>, ki ga ne bi posebej obravnavali, saj si brez poznavanja nemščine z njim ne moremo pomagati.</p>
               <p xml:id="suss-arhiv-000168.p3">Po SSKJ lahko <q rend="italic">skoba</q> pomeni cel kup stvari, ki pa vse nekaj povezujejo ali pritrjujejo. Prvi pomen je tesarsko-mizarski in ravno tako ni ustaljen, saj se to <q rend="italic">skobo</q> pogosteje imenuje <q rend="italic">klamfa</q>, pri nas na Primorskem <q rend="italic">čevila</q>, po SSKJ pa je to tudi <q rend="italic">penja</q>. <q rend="italic">Skoba</q> je bila vsem nam tuja beseda (meni se je sicer zdela rahlo znana, a nisem vedel, kaj pomeni), očitno je poimenovanje tistega plastičnega spenjalnega pripomočka s to besedo zelo omejeno (prav možno, da je to le strokovna raba). Debenjakov Veliki nemško-slovenski slovar ne pozna besede <q rend="italic">Kabelbinder</q>, Veliki slovensko-nemški slovar istih avtorjev pa pozna le gradbeniške pomene besede <q rend="italic">skoba</q>.</p>
               <p xml:id="suss-arhiv-000168.p4">Tudi <q rend="italic">vezica</q> ima v SSKJ od vašega različen pomen. Je pa <q rend="italic">vezica</q> vsekakor bolj znana beseda, povrh vsega pa se da njen približni pomen razbrati tudi iz njenega korena (<q rend="italic">vez-</q>). Znanec nam je dejal, da on to stvar poimenuje <q rend="italic">pašček</q>.</p>
               <p xml:id="suss-arhiv-000168.p5">Na spletu smo našli cenik nekakšnih plastičnih izdelkov, med katerimi se je našla tudi <q rend="italic">skoba</q>, nikakor pa se ni dalo ugotoviti, kaj ta <q rend="italic">skoba</q> je, povrh vsega smo v istem ceniku našli tudi <q rend="italic">vezice</q>, <q rend="italic">skrčke</q>, <q rend="italic">spojke</q> in še nekaj drugih plastičnih izdelkov, ki so očitno namenjeni podobni rabi.</p>
               <p xml:id="suss-arhiv-000168.p6">Pogledat sem šel tudi v trgovino Metalka, tam prodajajo te <q rend="italic">plastične trakce</q> na dveh koncih. Najprej so me poslali na oddelek Vse za vrt, kjer mi je bila ponujena cela polica različnih <q rend="italic">vezic</q>, od tistih klasičnih z žičko do takšnih povsem podobnih vaši, ki pa so še vedno preprostejše izdelave, bolj namenjene privezovanju in povezovanju rastlinic kot česa drugega. Beseda <q rend="italic">skoba</q> je bila prodajalki tuja. Po <q rend="italic">vezice</q> me je poslala na oddelek z orodji, kjer me je prodajalka najprej čudno gledala, nato pa dejala: ‘Aa, <q rend="italic">sponke</q> iščete, pri nas jih je zmanjkalo, pojdite na elektrooddelek.’ Na elektrooddelku poznajo (sodeč po nalepkah s cenami) le <q rend="italic">vezice</q>. Imeli so <q rend="italic">vezice</q> dveh različnih domačih proizvajalcev, na enih je pisalo <q rend="italic">vezica</q>, na drugih pa <q rend="italic">vezni trak</q>.</p>
               <p xml:id="suss-arhiv-000168.p7">Ali lahko stanje v Metalki posplošimo? Vsaj zmedo poimenovanja verjetno lahko posplošimo, saj o njej govorite tudi vi, razlika pa je le v tem, da v Metalki nihče ne uporablja poimenovanja <q rend="italic">skoba</q>, kar je po vaših besedah v Gorenju prevladujoča raba. Ne vemo, kako je beseda <q rend="italic">skoba</q>(tudi v svojem originalnem pomenu) pokrajinsko razporejena, prav možno je, da je Ljubljana in Primorska preprosto ne poznata oz. da je toliko bolj razširjena na Štajerskem ali vsaj v bližnji okolici Velenja.</p>
               <p xml:id="suss-arhiv-000168.p8">Glede na to, da bi vaša navodila morala biti razumljiva prav vsakemu, je verjetno bolje, če uporabite znano besedo s približnim pomenom, ki se ga da tudi izpeljati iz besede same, kot pa neznano besedo z nedoločenim pomenom. Očitno pa vaš <q rend="italic">plastični trak</q> z <q rend="italic">vezico</q> poimenujejo tudi proizvajalci sami, kar je še en dodaten argument <q rend="italic">vezici</q> v prid.</p>
            </div>
         </div>
         <div type="article" xml:id="suss-arhiv-000169"
              corresp="http://www2.arnes.si/~lmarus/suss/arhiv/suss-arhiv-000169.html">
            <head>Bolnica ali bolnišnica; pravila izgovorjave</head>
            <list type="keywords">
               <item>tvorjenje besed</item>
               <item>izpeljanke</item>
               <item>naglas</item>
               <item>glasoslovje</item>
               <item>besedišče</item>
               <item>bolnica ali bolnišnica</item>
               <item>izgovorjava glasu /l/</item>
               <item>izgovorjava besed</item>
               <item>tvorjenje besed</item>
            </list>
            <div type="question" xml:id="suss-arhiv-000169.div1">
               <p xml:id="suss-arhiv-000169.p1">Bolnica in bolnišnica ( je bolnica, le ženska, ki je bolana in bolnišnica ustanova za zdravljenje ? Prometni znaki v Ljubljani nam kažejo pot v Bolnico, je torej to pravilno?). Je izraz bolnica, ki ga uporablja nevedno ljudstvo v pomenu ustanove pravilno? Ali je res, da se, če se že izgovarja BOLNICA, izgovori vsaj <q>bounica</q>, torej v izg. kot u? Torej ali nasploh drži, da ljudstvo ne pozna pravil za izgovorjavo, ali obstajajo ( vem, da obstajajo toda, kje jih naj dobim napisane ?) torej pravila, kdaj se izgovarja v kot u in kdaj ne?</p>
            </div>
            <div type="answer" xml:id="suss-arhiv-000169.div2">
               <p xml:id="suss-arhiv-000169.p2">Tako beseda <q rend="italic">b<hi rend="bold">o</hi>lnica</q>(naglas na prvem zlogu) kot <q rend="italic">bolnišnica</q> sta v SSKJ (glej navedek spodaj) opredeljeni kot običajni besedi knjižnega jezika (opremljeni nista z nobenim kvalifikatorjem, npr. pogovorno, vulgarno ...), ki se uporabljata v enakih kontekstih in z enakim pomenom. Beseda <q rend="italic">boln<hi rend="bold">i</hi>ca</q> (naglas na drugem zlogu) se nanaša na bolno žensko, vendar jo z <q rend="italic">b<hi rend="bold">o</hi>lnico</q> ne moremo zamenjevati, ker imata besedi nepremični naglas, vsaka na svojem zlogu.</p>
               <p xml:id="suss-arhiv-000169.p3">Besedo <q rend="italic">bolnišnica</q> bi lahko razložili kot izpeljavo iz samostalnika <q rend="italic">bolnik</q> z dodanim obrazilom, tudi sicer običajnim za ustanove, obrazilom <q rend="italic">-nica</q> (enako <q rend="italic">jetnik — jetnišnica</q>, <q rend="italic">smodnik — smodnišnica</q>, <q rend="italic">vojak — vojašnica</q>, <q rend="italic">mrtvak — mrtvašnica</q> itd.), kjer je končni <q rend="italic">-k</q> zaradi nebnjenja prešel v <q rend="italic">-š-</q> (to lahko primerjamo s tvorbo pridevnikov iz samostalnikov, kjer se končni <q rend="italic">-k</q> prav tako spremeni v <q rend="italic">-š-</q> (<q rend="italic">jetnik — jetniški</q>, <q rend="italic">Norik — noriški</q>), medtem ko bi <q rend="italic">b<hi rend="bold">o</hi>lnica</q> lahko razložili kot osnovo <q rend="italic">boln-</q> z dodanim obrazilom <q rend="italic">-ica</q>, ravno tako značilnim za kraj, prostor ... (po SS še <q rend="italic">hladnica</q>, <q rend="italic">ledenica</q>, <q rend="italic">spalnica</q> ...).</p>
               <p xml:id="suss-arhiv-000169.p4">
                  <q rend="italic">B<hi rend="bold">o</hi>lnica</q> se načeloma uporablja v manj formalnih okoljih kot beseda <q rend="italic">bolnišnica</q>, druga je bolj pogosto v rabi v pisni obliki in veliko manj v govorjenem jeziku, vendar pa je enako ustrezno uporabljati tudi besedo <q rend="italic">b<hi rend="bold">o</hi>lnica</q>. Zdi se tudi, da je <q rend="italic">bolnišnica</q> bolj vezana na ustanovo, medtem ko <q rend="italic">bolnica</q> označuje tako ustanovo kot tudi stavbo, prostor. V SSKJ so besede razložene tako:</p>
               <list xml:id="suss-arhiv-000169.list2">
                  <item xml:id="suss-arhiv-000169.item10">boln<hi rend="bold">i</hi>ca —e [un] ž, bolna ženska: bolnica se hitro popravlja; pogledati k bolnici</item>
                  <item xml:id="suss-arhiv-000169.item11">b<hi rend="bold">o</hi>lnica —e ž zavod za zdravljenje bolnikov: odpeljali so ga v bolnico; ležati v bolnici; otroška, vojaška bolnica; bolnica za duševne bolezni / partizanska bolnica zasilna bolnica na skritem kraju</item>
                  <item xml:id="suss-arhiv-000169.item12">bolnišnica —e [un] ž, zavod za zdravljenje bolnikov: bolnišnica sprejema vsak dan; odpeljali ga bodo v bolnišnico; otroška, splošna bolnišnica; klinične bolnišnice; bolnišnica za duševne bolezni / veterinarska bolnišnica</item>
               </list>
               <p xml:id="suss-arhiv-000169.p5">Pravila za izgovorjavo se nahajajo v SPP 90, v poglavju o glasoslovju. Poleg tega naj bi izgovorjavo vprašljivih besed zapisoval tudi slovarski del pravopisa, vendar ta za novi pravopis (SPP 90) še ne obstaja; deloma je v uporabi še slovarski del pravopisa iz leta 1962. Kjer se, poenostavljeno rečeno, izgovorjava razlikuje od pisave, to označuje tudi SSKJ (tako je tudi pri omenjenih besedah <q rend="italic">boln<hi rend="bold">i</hi>ca</q> in <q rend="italic">bolnišnica</q> označeno, da se <q rend="italic">-oln-</q> izgovarja kot /oun/ - ne pa pri <q rend="italic">b<hi rend="bold">o</hi>lnici</q>). Vse to so pravila za standardni normativni izgovor in naj bi se jih upoštevalo pri javnem nastopanju ((nacionalna) televizija, radio ...; te ustanove imajo često tudi interne učitelje pravilne izgovorjave). Seveda pa se pravila izgovarjanja s časom in uporabo spreminjajo, prav tako kot se jezik sam ves čas spreminja. Nekatera odstopanja od norme se čez čas tako uveljavijo, da postanejo del norme (npr. razvoj iz <q rend="italic">solnce</q> v <q rend="italic">sonce</q>), druga spet ne.</p>
               <p xml:id="suss-arhiv-000169.p6">Žal so prav pravila za izgovorjavo besed kot <q rend="italic">bolnica/bolnišnica</q> v SPP 90 nekoliko pomanjkljiva in nekonsistentna. Načelno so taka: <q rend="italic">l</q> izgovarjamo kot dvoustnični /u/, če ta stoji za samoglasnikom in pred soglasnikom ali na koncu besede, če pa stoji med dvema samoglasnikoma, se izgovarja kot /l/.</p>
               <p xml:id="suss-arhiv-000169.p7">Besede <q rend="italic">bolnišnica</q>, <q rend="italic">b<hi rend="bold">o</hi>lnica</q> in <q rend="italic">boln<hi rend="bold">i</hi>ca</q> izgovarjamo, če se držimo samo predpisov iz SPP 90, z dvoustničnim /u/ (zaradi zaporedja samoglasnik + <q rend="italic">l</q> + soglasnik <q rend="italic">n</q>). SSKJ po drugi strani, kot že rečeno, trdi, da se besedi <q rend="italic">bolnišnica</q> in <q rend="italic">boln<hi rend="bold">i</hi>ca</q> izgovarjata z dvoustničnim /u/, <q rend="italic">b<hi rend="bold">o</hi>lnica</q> pa z navadnim /l/. Vendar zelo veliko ljudi vse tri besede izgovarja tudi z glasom /l/, podobno pa je tudi z drugimi podobnimi besedami (<q rend="italic">so<hi rend="bold">ln</hi>ica</q>, <q rend="italic">ža<hi rend="bold">ln</hi>a obleka</q>, <q rend="italic">oba<hi rend="bold">ln</hi>a straža</q>, <q rend="italic">kopa<hi rend="bold">ln</hi>a obleka</q>, <q rend="italic">računa<hi rend="bold">ln</hi>ik</q> ...), ki se na splošno izgovarjajo praktično samo z /l/ in nikoli z dvoustničnim /u/. In SPP 90 v poglavju o zapisovanju glasov pri glasu /l/ navede tudi besedo <q rend="italic">labilnost</q>, ki bi se po prej opisanem pravilu SPP morala izgovarjati z dvoustničnim /u/ — /labivnost/. Po vsem tem sodeč nam torej ne ostane drugega, kot da se pri izgovorjavi zanesemo na lastno intuicijo, oznake v SSKJ (pri formalnejši izreki) ter splošno uveljavljeno izgovorjavo določene besede. In pri besedi <q rend="italic">b<hi rend="bold">o</hi>lnica</q>, v manjši meri pa tudi pri <q rend="italic">boln<hi rend="bold">i</hi>ca</q> in <q rend="italic">bolnišnica</q>, menim, da je trenutno bolj uveljavljena izgovorjava z glasom /l/. Vsekakor pa pri precej besedah tega tipa trenutno soobstajata dve izgovorjavi. Na novi slovarski del pravopisa pa bomo morali, kot vse kaže, še malo počakati.</p>
            </div>
         </div>
         <div type="article" xml:id="suss-arhiv-000170"
              corresp="http://www2.arnes.si/~lmarus/suss/arhiv/suss-arhiv-000170.html">
            <head>Kakšna je uporaba besed dvakrat, petkrat</head>
            <list type="keywords">
               <item>deljenje</item>
               <item>množenje</item>
               <item>raba besed</item>
               <item>logika</item>
               <item>dvakrat</item>
               <item>fraze</item>
            </list>
            <div type="question" xml:id="suss-arhiv-000170.div1">
               <p xml:id="suss-arhiv-000170.p1">Zanima me uporaba besed dvakrat, petkrat, 1,78-krat ... Kolikšna je bila v spodnjih primerih cena po opisanem dogodku, če je bil v začetku npr. 100? Je katera od spodnjih uporab nepravilna, vaš komentar ipd.?</p>
               <p xml:id="suss-arhiv-000170.p2">a) Cena se je dvakrat povečala.</p>
               <p xml:id="suss-arhiv-000170.p3">b) Cena se je povečala za dvakrat.</p>
               <p xml:id="suss-arhiv-000170.p4">c) Nova cena je dvakrat tolikšna kot stara.</p>
               <p xml:id="suss-arhiv-000170.p5">d) Nova cena je dvakrat večja.</p>
               <p xml:id="suss-arhiv-000170.p6">e) Nova cena je dvakrat manjša. (???)</p>
               <p xml:id="suss-arhiv-000170.p7">f) Cena se je zmanjšala za dvakrat.</p>
            </div>
            <div type="answer" xml:id="suss-arhiv-000170.div2">
               <p xml:id="suss-arhiv-000170.p8">Načelno je uporaba jezika, če ne gre za namerno odstopanje od normalne rabe, neustrezna le v primeru neslovničnosti oziroma neuspešna, ko sporočilo v želeni obliki ne doseže naslovnika. Drugo vprašanje je <q>knjižnost</q> in pa <q>logičnost</q> nekega stavka/besede/besedne zveze ...</p>
               <p xml:id="suss-arhiv-000170.p9">&gt; a) Cena se je dvakrat povečala.</p>
               <p xml:id="suss-arhiv-000170.p10">&gt; b) Cena se je povečala za dvakrat.</p>
               <p xml:id="suss-arhiv-000170.p11">&gt; c) Nova cena je dvakrat tolikšna kot stara.</p>
               <p xml:id="suss-arhiv-000170.p12">&gt; d) Nova cena je dvakrat večja.</p>
               <p xml:id="suss-arhiv-000170.p13">Med zgornjimi štirimi primeri izstopa prvi, ki za razliko od preostalih treh ne pove, za koliko se je cena povečala, ampak kolikokrat, namreč dvakrat (npr. v marcu in aprilu). Vendar se mi zdi, da bi znal kdo uporabiti ta stavek tudi v pomenu <q rend="italic">za dvakrat</q>. Pri ostalih primerih gre pri <q rend="italic">krat</q> za matematično funkcijo množenja, torej: Stara cena × n = nova cena, ki je za n-krat večja od stare.</p>
               <p xml:id="suss-arhiv-000170.p14">V vaših primerih gre za stilistično, ne vsebinsko razliko.</p>
               <p xml:id="suss-arhiv-000170.p15">Problem, ki ga tu vidim, je v tem, da za opis povišanja cene za dvakrat lahko uporabimo tako <q rend="italic">cena je enkrat višja</q> kot <q rend="italic">cena je dvakrat višja</q> (ali pa nekaj stane <q rend="italic">še enkrat toliko kot ...</q> ali <q rend="italic">dvakrat toliko kot ...</q>). Pa tudi ta problem se da razložiti. <q rend="italic">Enkrat višja</q> cena ne more pomeniti <q rend="italic">stara cena × 1</q>, ker ta ne bi bila višja, zato je prišlo do sinonimnosti in <q rend="italic">enkrat višja cena</q> v bistvu pomeni: <q rend="italic">stara cena +</q> (<q rend="italic">stara cena × 1</q>), podobno kot <q rend="italic">cena je višja za 100%</q> pomeni: <q rend="italic">stara cena + 100% stare cene.</q>
               </p>
               <p xml:id="suss-arhiv-000170.p16">&gt; e) Nova cena je dvakrat manjša. (???)</p>
               <p xml:id="suss-arhiv-000170.p17">&gt; f) Cena se je zmanjšala za dvakrat.</p>
               <p xml:id="suss-arhiv-000170.p18">Podobno kot v gornjem primeru tu novo ceno izračunamo iz stare. Nova cena bi morala tu biti za polovico manjša, torej: nova cena = stara cena/2.</p>
            </div>
         </div>
         <div type="article" xml:id="suss-arhiv-000171"
              corresp="http://www2.arnes.si/~lmarus/suss/arhiv/suss-arhiv-000171.html">
            <head>Ali je izvor besede kurec res povezan s petelini</head>
            <list type="keywords">
               <item>kurec</item>
               <item>prevzemanje</item>
               <item>kurba</item>
               <item>izvor besed</item>
            </list>
            <div type="question" xml:id="suss-arhiv-000171.div1">
               <p xml:id="suss-arhiv-000171.p1">Zanima me, če je izvor besede kurec res povezan s petelini.</p>
            </div>
            <div type="answer" xml:id="suss-arhiv-000171.div2">
               <p xml:id="suss-arhiv-000171.p2">Ja, <q rend="italic">kurec</q>(<q rend="italic">penis</q>) je res povezan s petelinom. Spodnja obrazložitev je navedena po SES. Z <q rend="italic">?</q> je označen praslovanski samoglasnik, iz katerega se je razvil slovenski polglasnik ~ (glas, ki nastopa npr. v besedi <q rend="italic">vet~r</q>). Zvezdica (*) pa pomeni, da beseda s tako glasovno podobo in pomenom ni izpričana v pisnih virih, ampak je rekonstruirana po metodah primerjalnega jezikoslovja.</p>
               <p xml:id="suss-arhiv-000171.p3">Praslovanska beseda <q rend="italic">*kur?c?</q> s pomenom <q rend="italic">penis</q> je prvotno pomenila <q rend="italic">petelinček</q>. To je izhodiščno manjšalnica od praslovanskega <q rend="italic">*kur?</q> s pomenom <q rend="italic">petelin</q>. Zanimiva je ustrezna izpeljanka ženskega spola, ki se ohranja v narečni slovenski besedi <q rend="italic">kurica</q> s pomenom <q rend="italic">vulva</q>. Ob tem je zanimiv tudi izvor besede <q rend="italic">kurba</q>. Praslovansko <q rend="italic">*kury</q>, v rodilniku <q rend="italic">*kur?ve</q>, s pomenom <q rend="italic">kurba</q> je gotovo sorodno praslovanskima besedama <q rend="italic">*kura</q> s pomenom <q rend="italic">kokoš</q> in <q rend="italic">*kur?</q> s pomenom <q rend="italic">petelin</q>, vendar podobnosti v pomenskem in v s tem povezanem besedotvornem razvoju niso dokončno pojasnjene. Morda je beseda preprosto alternativna ženska oblika besede <q rend="italic">*kura</q> (praslovansko <q rend="italic">*kura</q> s pomenom <q rend="italic">kokoš</q> je izpeljano iz <q rend="italic">*kur?</q>
                  <q rend="italic">petelin</q>), iz česar bi sledilo, da je treba izhajati iz izhodiščnega pomena *<q rend="italic">vulva</q> in iz prvotnega *<q rend="italic">kokoš</q>. Druga možnost je domneva, po kateri bi bila beseda izpeljana iz praslovanskega <q rend="italic">*kur?</q> že v pomenu <q rend="italic">penis</q>, prvotni pomen pa nekako <q rend="italic">*pripadajoča penisu</q>.</p>
            </div>
         </div>
         <div type="article" xml:id="suss-arhiv-000172"
              corresp="http://www2.arnes.si/~lmarus/suss/arhiv/suss-arhiv-000172.html">
            <head>Izvor besede kodrlajsast</head>
            <list type="keywords">
               <item>besedotvorje</item>
               <item>pridevniki</item>
               <item>prevzemanje</item>
               <item>besedišče</item>
               <item>kodrlajsast</item>
               <item>izvor besed</item>
            </list>
            <div type="question" xml:id="suss-arhiv-000172.div1">
               <p xml:id="suss-arhiv-000172.p1">Zanima me, če veste kaj o izvoru besede <q>kodrlajsast</q>(pač v pomenu pisan, raznobarven, šarast), in o tem, v katerih narečjih je razširjena.</p>
            </div>
            <div type="answer" xml:id="suss-arhiv-000172.div2">
               <p xml:id="suss-arhiv-000172.p2">Nobeden od obstoječih etimoloških slovarjev (Bezlajev in Snojev) ne vsebuje gesla <q rend="italic">kodrlajsast</q>. V SSKJ geslo sicer je, vendar razen pomenske razlage ('ki je različnih, nedoločnih barv’) ter kvalifikatorjev pogovorno in slabšalno ne prinaša informacij o izvoru besede. Beseda je očitno izpeljana (ali zložena) iz besede <q rend="italic">koder</q>. Ta je po SES sorodna podobnim besedam slovanskih jezikov z enakim pomenom (<q rend="italic">kudra</q> sh., <q rend="italic">kudér?</q> rus., <q rend="italic">kudrna</q> češ.) in izhaja iz praslovanske besede <q rend="italic">*koder?</q>, ki je sorodna prasl. <q rend="italic">*kodel?</q>, z verjetnim pomenom <q rend="italic">*kos prediva</q>. <q rend="italic">-ast</q> je standardna pridevniška končnica, našli pa smo tudi nekaj besed, ki se končajo na <q rend="italic">-ajs</q>. Še posebej je zanimiva <q rend="italic">bajs</q>, ki naj bi se razvila iz <q rend="italic">bas</q> (tako SES). Približno tu se je naše raziskovanje ustavilo, za pomoč smo prosili kar samega avtorja SES. Odgovoril je takole:</p>
               <p xml:id="suss-arhiv-000172.p3">‘Glede pridevnika <q rend="italic">kodrlajsast</q> se mi zdi možno izhajati iz <q rend="italic">kodrolasast</q> (z <q rend="italic">-js-</q> namesto <q rend="italic">-s-</q> kot v <q rend="italic">ojster</q>). Kdor ima kodrave lase, izgleda namreč, kot da bi bil pisan, šekast, kot da bi imel lase več barv. Če se ne motim, to dejstvo velja predvsem za svetlolase kodraste ljudi. Razlaga žal ni gotova, je pa možna. Raziskovanje te besede otežuje dejstvo, da je pridevnik <q rend="italic">kodrlajsast</q> izpričan šele v 20. stoletju. Vsekakor <q rend="italic">-lajsast</q> ne more biti v celoti pripona, to je lahko samo <q rend="italic">-ast</q>; torej je -<q rend="italic">lajs-</q> del osnove, in ker je ta zdaj že trizložna, je to lahko samo zloženka. Pogledal sem tudi po sosednjih jezikih, vendar ni nič najti in torej beseda zelo verjetno ni izposojena.’</p>
               <p xml:id="suss-arhiv-000172.p4">Več, kot je povedal on, vam mi ne znamo povedati.</p>
            </div>
         </div>
         <div type="article" xml:id="suss-arhiv-000173"
              corresp="http://www2.arnes.si/~lmarus/suss/arhiv/suss-arhiv-000173.html">
            <head>Zanima me izvor besede izpit</head>
            <list type="keywords">
               <item>izpit</item>
               <item>prevzemanje</item>
               <item>iz (srbo)hrvaščine</item>
               <item>prevzemanje</item>
               <item>izvor besed</item>
            </list>
            <div type="question" xml:id="suss-arhiv-000173.div1">
               <p xml:id="suss-arhiv-000173.p1">Zanima me izvor besede IZPIT in zakaj se je ta beseda uveljavila za preizkus znanja.</p>
            </div>
            <div type="answer" xml:id="suss-arhiv-000173.div2">
               <p xml:id="suss-arhiv-000173.p2">Sodeč po Slovenskem etimološkem slovarju Marka Snoja je beseda <q rend="italic">izpit</q> prevzeta iz hrvaščine. Hrvaška beseda <q rend="italic">ispit</q> je izpeljanka iz <q rend="italic">ispitati</q>, ki je sestavljena iz <q rend="italic">iz</q> in <q rend="italic">pitati</q> (spraševati). Prvotni pomen je torej <q rend="italic">izpraševanje</q>. Lahko vam povemo le še to, da je bila beseda v slovenščino prevzeta že v prejšnjem stoletju, saj jo navaja že Pleteršnikov slovensko-nemški slovar iz leta 1894. V Slovenskem pravopisu iz leta 1937 nima beseda nobenega kvalifikatorja. Že takrat je bila torej obravnavana kot povsem običajna slovenska beseda.</p>
            </div>
         </div>
         <div type="article" xml:id="suss-arhiv-000174"
              corresp="http://www2.arnes.si/~lmarus/suss/arhiv/suss-arhiv-000174.html">
            <head>Izvor imen domačij na Gorenjskem: Pužman, Sodar, Pogvajen, Pstotnek</head>
            <list type="keywords">
               <item>imena</item>
               <item>krajevna imena</item>
               <item>prevzemanje</item>
               <item>imena</item>
               <item>imena domačij</item>
               <item>izvor besed</item>
               <item>izvor imen</item>
               <item>izvor besed</item>
            </list>
            <div type="question" xml:id="suss-arhiv-000174.div1">
               <p xml:id="suss-arhiv-000174.p1">Želel bi izvedeti za izvor imena domačij na Gorenjskem <q>Pužman</q>, <q>Sodar</q>, <q>Pogvajen</q>, <q>Pstotnek</q>.</p>
            </div>
            <div type="answer" xml:id="suss-arhiv-000174.div2">
               <p xml:id="suss-arhiv-000174.p2">Uporabili smo različne vire: dva priročnika (France Bezlaj: Začasni slovar slovenskih priimkov (ZSSP); Janez Keber: Leksikon imen: izvor imen na Slovenskem), več člankov in ustno pomoč etimologa z Inštituta za slovenski jezik Frana Ramovša pri Znanstvenoraziskovalnem centru Slovenske akademije znanosti in umetnosti.</p>
               <p xml:id="suss-arhiv-000174.p3">Izvedeli smo naslednje:</p>
               <list xml:id="suss-arhiv-000174.list2">
                  <item xml:id="suss-arhiv-000174.item9">
                     <q rend="italic">Sodar</q> — pomeni izdelovalec sodov.</item>
                  <item xml:id="suss-arhiv-000174.item10">
                     <q rend="italic">Pstotnek</q> — v ZSSP so navedene različice <q rend="italic">pestotnik</q>, <q rend="italic">pustotnik</q>, <q rend="italic">pstotnik</q>, menda pa obstaja celo različica <q rend="italic">stotnik</q>. Vse to naj bi izviralo iz pustotnik (pri čemer je nenaglašeni <q rend="italic">u</q> doživljal spremembe v <q rend="italic">e</q> oziroma polglasnik (~) ali pa kar izpadel). <q rend="italic">Pustotnik</q> naj bi pomenilo lastnika puste zemlje, oziroma da je bila zemlja, kamor se je imetnik tega priimka preselil, pusta, torej precej neuporabna.</item>
                  <item xml:id="suss-arhiv-000174.item11">
                     <q rend="italic">Pogvajen</q> — v ZSSP je naveden le <q rend="italic">Poglajen</q>, izvora pa nam ni uspelo izslediti.</item>
                  <item xml:id="suss-arhiv-000174.item12">
                     <q rend="italic">Pužman</q> — (odgovor etimologa):</item>
               </list>
               <p xml:id="suss-arhiv-000174.p4">‘Glede hišnega imena <q rend="italic">Pužman</q> se mi zdi možno, da je sorodno s krajevnim imenom <q rend="italic">Polže</q> pri Vojniku, kar pomeni, da je verjetno treba pri obeh imenih izhajati iz iste slovanske osnove, tako tudi za krajevni imeni <q rend="italic">Zapuže</q> in <q rend="italic">Vipolže</q>. Kaj je v osnovi, je težko reči, češko <q rend="italic">plž</q> pomeni poleg živali <q rend="italic">polž</q> še <q rend="italic">podzemna jama</q>, slovensko <q rend="italic">polza</q> pomeni tudi <q rend="italic">strmo, spolzko pobočje</q>. <q rend="italic">Pužman</q> bi bil lahko prvotno <q rend="italic">kmet na strmem, spolzkem terenu</q>, vendar razlaga ni gotova. Možnosti, da bi bilo ime nemškega izvora, za kar bi govorila pripona <q rend="italic">-man</q>, nisem našel, saj bi iz <q rend="italic">Bussman </q> pričakovali slovensko <q rend="italic">Pušman</q> s <q rend="italic">š</q> in ne <q rend="italic">ž</q>.’</p>
            </div>
         </div>
         <div type="article" xml:id="suss-arhiv-000175"
              corresp="http://www2.arnes.si/~lmarus/suss/arhiv/suss-arhiv-000175.html">
            <head>Ali sta kofein in tein sopomenki; izvor obeh besed</head>
            <list type="keywords">
               <item>kofein in tein</item>
               <item>dvojnice</item>
               <item>prevzemanje</item>
               <item>izvor besed</item>
            </list>
            <div type="question" xml:id="suss-arhiv-000175.div1">
               <p xml:id="suss-arhiv-000175.p1">Vem, da sta kofein in tein ena in ista spojina, toda zanima me, če bi lahko izvedel, zakaj obstajata dve imeni, ter izvor obeh imen.</p>
            </div>
            <div type="answer" xml:id="suss-arhiv-000175.div2">
               <p/>
               <p xml:id="suss-arhiv-000175.p3">
                  <q rend="italic"/>
                  <q rend="italic">Kofein</q> in <q rend="italic">tein</q> sta res ista zadeva, pa imamo vseeno dve besedi. To je v strokovnem jeziku seveda nezaželeno. Ampak besedi sta nastali v času, ko se še ni vedelo, da gre za eno in isto. (V <q>Koren lečen, koren strupen</q> Pavle Bohinc na str. 179 piše: ‘Leta 1827 je Jean Baptiste Ondry izločil iz čaja <q rend="italic">tein</q>. Jobst in Mulder sta leta 1838 dokazala, da je ta identičen s <q rend="italic">kofeinom</q>.’)</p>
               <p xml:id="suss-arhiv-000175.p4">Izvor kofeina SES razlaga takole: ‘Prevzeto iz nemškega <q rend="italic">Koffein</q>, <q rend="italic">Kaffein</q>, angleškega <q rend="italic">caffeine</q>, kar je s pripono za izpeljavo nekaterih kemičnih substanc, zlasti alkaloidov, izpeljano iz poimenovanja za <q rend="italic">kava</q>, nemško <q rend="italic">Kaffe</q>, angleško <q rend="italic">coffee</q>, novolatinsko <q rend="italic">coffea</q>. Dalje glej <q rend="italic">kava</q>.’ <q rend="italic">Kavo</q> pa razlaga takole: ‘Prevzeto prek hrvaškega <q rend="italic">kava</q> (...) iz turškega <q rend="italic">kahve</q>, to pa iz arabskega <q rend="italic">qahvah</q> (...). ... Ljudska različica <q rend="italic">kofe</q> je prek nemškega <q rend="italic">Kaffe</q> in francoskega <q rend="italic">caffe</q> izposojena iz istega turškega in posledično arabskega vira.’</p>
               <p xml:id="suss-arhiv-000175.p5">Teina isti slovar ne navaja, omenja pa pri geslu <q rend="italic">čaj</q>(prevzeto iz ruskega <q rend="italic">čaj</q>, prek tatarskih in altajskih jezikov izposojeno iz severnokitajskih narečij, kjer se listju čajevca reče <q rend="italic">cha ye</q>, pijači <q rend="italic">čaj</q> pa <q rend="italic">cha</q>) poimenovanje čaja v zahodnoevropskih jezikih (npr. nemško <q rend="italic">Tee</q>, angleško <q rend="italic">tea</q>, francosko <q rend="italic">the</q>), ki naj bi se prek nizozemskega <q rend="italic">tee</q> razširilo iz južnokitajske različice <q rend="italic">te</q>. V nemščini obstaja <q rend="italic">Thein</q>, v agleščini pa <q rend="italic">thein</q>. Torej bi po analogiji s <q rend="italic">kofeinom</q> po vsej verjetnosti lahko zapisali: Prevzeto iz nem. <q rend="italic">Thein</q>, ang. <q rend="italic">theine</q>, kar je s pripono za izpeljavo nekaterih kemičnih substanc, zlasti alkaloidov, izpeljano iz poimenovanja za <q rend="italic">čaj</q>, novolatinsko <q rend="italic">thea</q>.</p>
               <p xml:id="suss-arhiv-000175.p6">In če sta poimenovanji starejši od spoznanja, da gre za isto zadevo, se vsaka v svojem okolju tem bolj <q>trmasto</q> ohranjata pri življenju, čim pogosteje sta rabljeni. <q rend="italic">Tein</q> se uporablja verjetno le v kontekstu <q rend="italic">čaja</q>, <q rend="italic">kofein</q> pa širše, ob <q rend="italic">kavi</q>, pa tudi na primer ob <q rend="italic">kokakoli</q>, <q rend="italic">kakavu</q> in sorodnih zadevščinah. Na to namiguje tudi SSKJ, ki v geslu <q rend="italic">kofein</q>
                  <q rend="italic">teina</q> ne omenja, iztočnico <q rend="italic">tein</q> pa razlaga kot ‘kofein <q rend="italic"/>(v čaju)’. Strokovni jeziki take dvojnosti navadno odpravljajo, v širši rabi jezika pa tako <q>nasilno</q>. Strokovni jeziki take dvojnosti navadno odpravljajo, v širši rabi jezika pa tako <q>nasilno</q> urejanje običajno ne deluje, zato dvojnici lahko soobstajata dlje, lahko pa se sploh ohranita.</p>
            </div>
         </div>
         <div type="article" xml:id="suss-arhiv-000176"
              corresp="http://www2.arnes.si/~lmarus/suss/arhiv/suss-arhiv-000176.html">
            <head>Od kod izvira beseda kiper</head>
            <list type="keywords">
               <item>besedišče</item>
               <item>prevzemanje</item>
               <item>prevzemanje</item>
               <item>iz nemščine</item>
               <item>kiper</item>
               <item>prekucnik</item>
               <item>izvor besed</item>
            </list>
            <div type="question" xml:id="suss-arhiv-000176.div1">
               <p xml:id="suss-arhiv-000176.p1">Od kod izvira beseda <q>kiper</q>? Ali je sploh pravilna?</p>
            </div>
            <div type="answer" xml:id="suss-arhiv-000176.div2">
               <p xml:id="suss-arhiv-000176.p2">Če imate v mislih <q rend="italic">kiper — prekucnik</q>, potem beseda izvira iz nemščine. V nemščini <q rend="italic">Kipper</q> pomeni <q rend="italic">prekucnik</q> (tovornjak z nagibnim kesonom/kasonom). Po SES je ta beseda izpeljana iz <q rend="italic">kippen — prekucniti</q>. Vse to izvira iz spodnjenemške besede <q rend="italic">Kippe — konica</q>, ta pa je izposojenka iz latinščine (<q rend="italic">cippus — drog</q>, <q rend="italic">kol</q>). Beseda <q rend="italic">kiper</q> je zapisana v SSKJ, kvalifikator pa jo uvršča med žargonske besede, torej ne ustreza najstrožji normi slovenskega knjižnega jezika, še vedno pa je njegov polnopravni član.</p>
            </div>
         </div>
         <div type="article" xml:id="suss-arhiv-000177"
              corresp="http://www2.arnes.si/~lmarus/suss/arhiv/suss-arhiv-000177.html">
            <head>Od kod izvira in kaj pomeni beseda arch</head>
            <list type="keywords">
               <item>arch</item>
               <item>prevzemanje</item>
               <item>pomen</item>
               <item>pomen besed</item>
               <item>izvor besed</item>
            </list>
            <div type="question" xml:id="suss-arhiv-000177.div1">
               <p xml:id="suss-arhiv-000177.p1">Prosim, če mi lahko odgovorite na vprašanje, od kod izvira in kaj pomeni beseda ARCH. Baje je bil nekoč to naziv oziroma ime kraja, ki se danes imenuje Raka (pri Krškem).</p>
            </div>
            <div type="answer" xml:id="suss-arhiv-000177.div2">
               <p xml:id="suss-arhiv-000177.p2">Ali se je <q rend="italic">Raka pri Krškem</q> nekoč imenovala <q rend="italic">Arch</q> ali ne, vam žal ne moremo povedati. Pogledali smo v Krajevni leksikon Slovenije in v mali leksikon Slovenska krajevna imena, vendar nikjer nismo našli kakšnega podatka, ki bi potrjeval vašo domnevo. <q rend="italic">Raka</q> je kraj z bogato zgodovino, v kraju imajo celo graščino in samostan, vendar v navedeni literaturi spreminjanje imena kraja ni bilo opisano.</p>
               <p xml:id="suss-arhiv-000177.p3">Lahko pa bi na spremembo imena kraja sklepali, če bi predpostavili, da se kraj <q rend="italic">Raka</q> imenuje po <q rend="italic">raki</q>. <q rend="italic">Raka</q> je po SSKJ <q>leseno korito, umetna struga, po kateri je speljana voda na mlinsko kolo</q>. Ta beseda se je po SES namreč razvila prek starovisokonemške besede <q rend="italic">arch</q> in srednjevisokonemške <q rend="italic">arche</q> s pomenom <q rend="italic">priprava za ribolov</q> iz latinske besede <q rend="italic">arca</q>, ki je pomenila skrinjo, kasneje pa tudi vrsto rečne regulacije.</p>
               <p xml:id="suss-arhiv-000177.p4">Bolj smiselno se zdi, da bi se kraj imenoval po vrsti rečne regulacije kot pa po pripravi za ribolov, saj je poimenovanje kraja po bližnji reki, potoku, kakšni drugi vodi ali kakšni stvari, ki je na reki oz. vodi, nekaj najobičajnejšega (<q rend="italic">Bistrica</q>, <q rend="italic">Kokrica</q>, <q rend="italic">Rakek</q>, <q rend="italic">Soča</q>, <q rend="italic">Sava</q>, <q rend="italic">Idrija pri Bači</q>, <q rend="italic">Bača pri Modreju</q>, <q rend="italic">Most na Soči</q>, <q rend="italic">Mlinsko</q>, <q rend="italic">Žaga</q>, <q rend="italic">Mlake</q>, <q rend="italic">Mokri Potok</q>, <q rend="italic">Suhi Potok</q>, <q rend="italic">Moste</q>(to sicer ne izvira iz <q rend="italic">mostu</q> temveč iz <q rend="italic">morosta/marosta</q>); močvirja). <q rend="italic">Arch</q>, če je bilo ime kraja, je verjetno pomenilo vrsto rečne regulacije.</p>
            </div>
         </div>
         <div type="article" xml:id="suss-arhiv-000178"
              corresp="http://www2.arnes.si/~lmarus/suss/arhiv/suss-arhiv-000178.html">
            <head>Komunikacija ali komuniciranje</head>
            <list type="keywords">
               <item>tvorjenje besed</item>
               <item>izpeljanke</item>
               <item>komunikacija ali komuniciranje</item>
               <item>pomen</item>
               <item>publicistični pomen</item>
               <item>pomen</item>
               <item>pomen besed</item>
            </list>
            <div type="question" xml:id="suss-arhiv-000178.div1">
               <p xml:id="suss-arhiv-000178.p1">Sem študent ekonomije in trenutno pišem diplomsko delo. Prišel sem do težave, za katero vas prosim, da mi jo pomagate rešiti. Pri pisanju diplomskega dela <q>Komuniciranje na področju odnosov s finančno javnostjo</q>, me je mentor opozarjal, da naj uporabljam besedo KOMUNICIRANJE in ne KOMUNIKACIJA. Kakšna je razlika med navedenimi pojmi ter kdaj se kateri pojem uporablja?</p>
            </div>
            <div type="answer" xml:id="suss-arhiv-000178.div2">
               <p xml:id="suss-arhiv-000178.p2">Sodeč po SSKJ besedi pomenita sledeče:</p>
               <list xml:id="suss-arhiv-000178.list2">
                  <item xml:id="suss-arhiv-000178.item8">komuniciranje -a s, glagolnik od komunicirati:</item>
                  <item xml:id="suss-arhiv-000178.item9">komunicirati -am nedov., 1. izmenjavati, posredovati misli, informacije, sporazumevati se: komunicirajo vsak v svojem jeziku; gluhonema sta uspešno komunicirala s pomočjo dogovorjenih znakov / z njim se ni dalo več komunicirati / v vesoljskem centru komunicirajo s satelitom 2. publ. biti razumljiv, sprejemljiv: ta film slabo komunicira z gledalci</item>
                  <item xml:id="suss-arhiv-000178.item10">komunikacija -e ž, 1. sredstvo, objekt, po katerem je možno premikanje iz enega kraja v drugega: ta cesta je edina komunikacija, ki omogoča dostop v mesto; cestne, železniške komunikacije; gozdne komunikacije; javne komunikacije; gradnja strateško pomembnih komunikacij / strokovnjak za komunikacije / promet teče po novi komunikaciji 2. s prilastkom sredstvo, ki omogoča izmenjavo, posredovanje informacij; komunikacijsko sredstvo: moderne komunikacije; uporabljajo različne komunikacije: kurirsko službo, pošto, telefon / vizualne komunikacije za vizualno dojemanje 3. publ. komuniciranje, sporazumevanje: prepovedana je bila sleherna komunikacija; uporaba razglasnih desk za komunikacijo med udeleženci kongresa / potreba po duhovni komunikaciji</item>
               </list>
               <p xml:id="suss-arhiv-000178.p3">Besedi torej nista čisto sopomenski, saj ima <q rend="italic">komunikacija</q> več pomenov, tisti pa, ki je prekriven s <q rend="italic">komuniciranjem</q> (3. pomen), ima oznako publ. in torej spada v publicistično izražanje. <q rend="italic">Komuniciranje</q> je sopomensko s <q rend="italic">sporazumevanjem</q>, medtem ko <q rend="italic">komunikacija</q> ne pomeni dogodka, ampak <q rend="italic">sredstvo sporazumevanja</q> (<q rend="italic">komuniciranja</q>).</p>
               <p xml:id="suss-arhiv-000178.p4">Vaš profesor ima očitno prav, ko vztraja pri uporabi besede <q rend="italic">komuniciranje</q>, saj samo ta pomeni neko dejanje ali dogodek, ko komuniciramo — se sporazumevamo, to pa vi verjetno tudi potrebujete, vsaj po naslovu vaše diplome sodeč. Je pa res, da slovarska obdelava v SSKJ verjetno ne odslikuje več današnjega stanja. Po mojem jezikovnem občutku sodeč je namreč publicistični pomen besede <q rend="italic">komunikacija</q> prešel v občo rabo. Sam sem imel kar nekaj težav, ko sem si skušal brez pripomočkov razložiti razliko v pomenu obeh besed. Vsekakor pa še vedno velja, da zamenjava ne gre tudi v drugo smer — <q rend="italic">komuniciranje</q> ne pomeni <q rend="italic">sredstva</q>.</p>
            </div>
         </div>
         <div type="article" xml:id="suss-arhiv-000179"
              corresp="http://www2.arnes.si/~lmarus/suss/arhiv/suss-arhiv-000179.html">
            <head>Kaj pomeni beseda relativizacija</head>
            <list type="keywords">
               <item>neznane besede</item>
               <item>relativizacija</item>
               <item>pomen</item>
               <item>pomen besed</item>
            </list>
            <div type="question" xml:id="suss-arhiv-000179.div1">
               <p xml:id="suss-arhiv-000179.p1">Naletel sem na neznano besedo relativizacija, sedaj pa me zanima, kaj naj bi to pomenilo.</p>
            </div>
            <div type="answer" xml:id="suss-arhiv-000179.div2">
               <p xml:id="suss-arhiv-000179.p2">
                  <q rend="italic">Relativizacija</q> je postopek ali dejavnost, ko nekaj naredimo <q rend="italic">relativno</q> (<q rend="italic">relativizacija</q> morale, trditev, meril). Za razlago pomena pridevnika <q rend="italic">relativno</q> vam pošiljamo skrajšano geslo iz SSKJ:</p>
               <p xml:id="suss-arhiv-000179.p3">relativen -vna -o prid. 1. odvisen od določenega a) dejstva, okoliščin: občutek, kaj je mrzlo, je relativen; b) merila, pojmovanja: eni film hvalijo, drugim se zdi slab, okusi so relativni; 2. ki je, se kaže v odnosu do določenega dejstva, s katerim se primerja: relativna majhnost telesa; relativna zaostalost nekaterih držav</p>
               <p xml:id="suss-arhiv-000179.p4">Beseda je dokaj moderna in temu primerno pogosto rabljena. V mnogih strokah ima tudi posebne pomene, vendar vam o njih (sploh takole na splošno) žal ne morem povedati prav mnogo. Tu jih je za pokušino le nekaj navedenih iz SSKJ:</p>
               <list xml:id="suss-arhiv-000179.list2">
                  <item xml:id="suss-arhiv-000179.item5">ekon. <q rend="italic">relativna mezda</q> = razmerje med mezdami delavcev in narodnim dohodkom;</item>
                  <item xml:id="suss-arhiv-000179.item6">filoz. <q rend="italic">relativni pojem</q> = pojem, določljiv samo z odnosom do drugega pojma;</item>
                  <item xml:id="suss-arhiv-000179.item7">fiz. <q rend="italic">relativna napaka</q> = količnik med absolutno napako in dejansko količino, izražen navadno v odstotkih;</item>
                  <item xml:id="suss-arhiv-000179.item8">lingv. <q rend="italic">relativni stavek</q> = oziralni stavek</item>
               </list>
               <p xml:id="suss-arhiv-000179.p5">Zelo verjetno je <q rend="italic">relativizacija</q> vzpostavljanje primerjav in upoštevanje teh primerjav pri obravnavi neke stvari (ali pojma ...). Lahko pa v kakšni stroki <q rend="italic">relativizacija</q> pomeni kaj čisto drugega. Če ste besedo pobrali iz kakšne strokovne knjige, vam svetujemo, da na <ref target="http://www.kiss.uni-lj.si/suss/lit.htm">ŠUSS-ovi domači strani</ref> poiščete slovar svoje stroke in v njem poskušate najti iskani pomen.</p>
            </div>
         </div>
         <div type="article" xml:id="suss-arhiv-000180"
              corresp="http://www2.arnes.si/~lmarus/suss/arhiv/suss-arhiv-000180.html">
            <head>Kaj je motivika</head>
            <list type="keywords">
               <item>neznane besede</item>
               <item>motivika</item>
               <item>imena</item>
               <item>skupna imena</item>
               <item>pomen</item>
               <item>pomen besed</item>
            </list>
            <div type="question" xml:id="suss-arhiv-000180.div1">
               <p xml:id="suss-arhiv-000180.p1">Kaj je motivika?</p>
            </div>
            <div type="answer" xml:id="suss-arhiv-000180.div2">
               <p xml:id="suss-arhiv-000180.p2">SSKJ razlaga besedo <q rend="italic">motivika</q> z <q rend="italic">motivi</q> in navaja primere: <q>glasbena motivika; socialna, vojna motivika; njegova motivika je raznovrstna; motivika panjskih končnic: kakšne so pesmi po motiviki</q>.</p>
               <p xml:id="suss-arhiv-000180.p3">Eden od dveh pomenov <q rend="italic">motiva</q> pa je po SSKJ <q>osnovna tematska prvina umetniškega dela</q>, torej bi recimo zadnja zgornja primera lahko razložili tudi tako: <q>kakšne so pesmi po motiviki</q> pomeni <q rend="italic">kakšne tematske prvine/kakšne teme se pojavljajo v pesmih</q>; <q>motivika panjskih končnic</q> pa lahko pomeni <q rend="italic">teme, ki se pojavljajo na (slikah na) panjskih končnicah</q> ali <q rend="italic">panjske končnice, ki se nekje drugje pojavljajo kot tema (recimo v knjigi o slovenski folklori)</q>.</p>
               <p xml:id="suss-arhiv-000180.p4">
                  <q rend="italic">Motivika</q> je tako imenovano skupno ime (to je samostalnik, ki se nanaša na več predmetov, ljudi, stvari), tako kot na primer <q rend="italic">srnjad</q> ali <q rend="italic">vejevje</q>. <q rend="italic">Motivika</q> je torej <q rend="italic">skupek motivov</q> nekega področja, avtorja ... Odnos med besedama <q rend="italic">motiv</q> in <q rend="italic">motivika</q> je primerljiv z odnosom med pomensko sorodnim parom besed <q rend="italic">téma</q> in <q rend="italic">tematika</q>.</p>
            </div>
         </div>
         <div type="article" xml:id="suss-arhiv-000181"
              corresp="http://www2.arnes.si/~lmarus/suss/arhiv/suss-arhiv-000181.html">
            <head>Ali je šmirati pravilen izraz in kaj pomeni</head>
            <list type="keywords">
               <item>besedišče</item>
               <item>prevzemanje</item>
               <item>prevzemanje</item>
               <item>iz nemščine</item>
               <item>šmirati</item>
               <item>pomen</item>
               <item>pomen besed</item>
               <item>izvor besed</item>
               <item>izvor besed</item>
               <item>iz nemščine</item>
            </list>
            <div type="question" xml:id="suss-arhiv-000181.div1">
               <p xml:id="suss-arhiv-000181.p1">Pri Friends sem zasledila izraz <q>ŠMIRATI</q>. Chandler in Monika namreč to počneta že nekaj časa. Zanima me, če je to sploh pravilen izraz in kakšna je razlaga zanj.</p>
            </div>
            <div type="answer" xml:id="suss-arhiv-000181.div2">
               <p xml:id="suss-arhiv-000181.p2">Glagol <q rend="italic">šmirati</q> nastopa kot samostojno geslo v SSKJ. Gre za nižje pogovorno besedo s pomenom <q rend="italic">ljubimkati</q>, <q rend="italic">flirtati</q>, npr. <q rend="italic">šmirala je s sosedom</q>. Po Snojevem Slovenskem etimološkem slovarju je beseda prevzeta iz pogovorne nemške besede <q rend="italic">schmieren</q> z istim pomenom. Beseda je torej del pogovornega jezika, ne standardne slovenščine, nikakor pa to ne pomeni, da je <q>nepravilna</q> — le da je načeloma rabljena v bolj neformalnih položajih.</p>
            </div>
         </div>
         <div type="article" xml:id="suss-arhiv-000182"
              corresp="http://www2.arnes.si/~lmarus/suss/arhiv/suss-arhiv-000182.html">
            <head>Kaj pomeni beseda mediokriteta</head>
            <list type="keywords">
               <item>pomen</item>
               <item>slabšalni pomen</item>
               <item>neznane besede</item>
               <item>mediokriteta</item>
               <item>pomen</item>
               <item>pomen besed</item>
               <item>izvor besed</item>
               <item>izvor besed</item>
               <item>iz latinščine</item>
            </list>
            <div type="question" xml:id="suss-arhiv-000182.div1">
               <p xml:id="suss-arhiv-000182.p1">Zanima me, če mi lahko odgovorite na vprašanje, kaj pomeni beseda mediokritet.</p>
            </div>
            <div type="answer" xml:id="suss-arhiv-000182.div2">
               <p xml:id="suss-arhiv-000182.p2">V Verbinčevem Slovarju tujk je beseda <q rend="italic">mediokriteta</q>(lat. <q rend="italic">mediocritas</q>) razložena kot ‘povprečnost, povprečno delo (vrednost, sposobnost ...)'; lahko ima tudi slabšalni pomen <q rend="italic">povprečnež</q>. SSKJ navaja ista pomena, torej <q rend="italic">povprečnost</q> in <q rend="italic">povprečnež</q>. Oblika <q rend="italic">mediokritet</q>, po kateri sprašujete vi, malo spominja na podobne besede latinskega izvora, ki so v slovenščini ženskega, v hrvaščini pa moškega spola: <q rend="italic">fakulteta</q> (slo.) <q rend="italic">— fakultet</q> (hrv.), <q rend="italic">univerza</q> (slo.) <q rend="italic">— univerzitet</q> (hrv.)<q rend="italic"/> ipd. Žal nam ni uspelo ugotoviti, ali oblika <q rend="italic">mediokritet</q> v hrvaščini dejansko obstaja, vsekakor pa je v slovenščini ustrezna ženska oblika, torej <q rend="italic">mediokriteta</q>.</p>
            </div>
         </div>
         <div type="article" xml:id="suss-arhiv-000183"
              corresp="http://www2.arnes.si/~lmarus/suss/arhiv/suss-arhiv-000183.html">
            <head>Kakšna je razlika med kostumografko in kostumografinjo</head>
            <list type="keywords">
               <item>besedotvorje</item>
               <item>besedišče</item>
               <item>kostumografka ali kostumografinja</item>
               <item>dvojnice</item>
               <item>tvorjenje besed</item>
               <item>obrazilo -ka</item>
               <item>tvorjenje besed</item>
               <item>obrazilo -inja</item>
            </list>
            <div type="question" xml:id="suss-arhiv-000183.div1">
               <p xml:id="suss-arhiv-000183.p1">Ali mi lahko prosim poveste, kakšna je razlika med (a) kostumografko in kostumografinjo, (b) koreografko in koreografinjo ter (c) scenografko in scenografinjo? Gre morda za banalno razliko med pravilno in nepravilno rabo ali morda za kaj drugega?</p>
            </div>
            <div type="answer" xml:id="suss-arhiv-000183.div2">
               <p xml:id="suss-arhiv-000183.p2">Za primera a) in b) SSKJ navaja obe obliki: <q rend="italic">kostumografka</q>, <q rend="italic">kostumografinja</q> in <q rend="italic">koreografka</q>, <q rend="italic">koreografinja</q>. Med oblikama ne vzpostavlja pomenske razlike. (Gre za osebo ženskega spola, ki opravlja določeno delo/poklic.) Vendar pri slovarskih geslih z obliko na <q rend="italic">-inja</q> navede tudi obliko s <q rend="italic">-ka</q>, pri geslih z obliko na <q rend="italic">-ka</q> pa ne navede oblike na <q rend="italic">-inja</q>. To bi lahko razumeli kot dajanje prednosti obliki na <q rend="italic">-ka</q>, čeprav ob obliki na <q rend="italic">-inja</q> SSKJ ne navaja, da bi šlo za manj zaželeno obliko. Kljub temu sta pravilni obe obliki.</p>
               <p xml:id="suss-arhiv-000183.p3">Za primer c) pa navaja le obliko <q rend="italic">scenografka</q>. Po analogiji pa seveda lahko tvorimo tudi obliko <q rend="italic">scenografinja</q>, ki je s stališča slovenskega besedotvornega sistema pravilno tvorjena beseda. Kadar obstajajo take dvojnice in kadar se beseda/pojem rabi dovolj pogosto, običajno jezik skozi rabo sam eno odpravi ali pa med njima vzpostavi pomensko razliko (ta je lahko minimalna, lahko pa se nanaša tudi samo na čustveno obarvanost besede). Ustrezni sta torej obe obliki, navadno se odsvetuje le izmenična raba oblik iste besede znotraj istega besedila. Kolikor mi je znano, med oblikama ni pomenske razlike, žal pa ne poznam odnosa ljudi, ki opravljajo te poklice, do navedenih besed; možno je, da oni v te dvojnice vkodirajo še svoj odnos ali pripadnost določeni <q>šoli estetike</q>.</p>
            </div>
         </div>
         <div type="article" xml:id="suss-arhiv-000184"
              corresp="http://www2.arnes.si/~lmarus/suss/arhiv/suss-arhiv-000184.html">
            <head>Kaj pomeni beseda marof</head>
            <list type="keywords">
               <item>neznane besede</item>
               <item>marof</item>
               <item>pomen</item>
               <item>pomen besed</item>
            </list>
            <div type="question" xml:id="suss-arhiv-000184.div1">
               <p xml:id="suss-arhiv-000184.p1">Zanima me, kaj je pomenila beseda MAROF, oziroma ali je ta beseda še v rabi v današnji slovenščini. Glede na SSKJ je pomen besede <q rend="italic">m<hi rend="bold">a</hi>rof</q>: <q>pristava: grof je šel pogledat, kako gospodarijo na njegovih marofih/za dolgim marofom stoji kozolec</q>.</p>
            </div>
            <div type="answer" xml:id="suss-arhiv-000184.div2">
               <p xml:id="suss-arhiv-000184.p2">Zanesljivih podatkov/virov o razširjenosti besede ni, a verjetno je danes beseda redko v uporabi, saj je kontekst njene uporabe (vsaj v urbanih okoljih) tako rekoč izginil. Verjetno pa ima beseda tudi različno pokrajinsko porazdelitev, saj naj bi v Prlekiji bila (vsaj med starimi ljudmi) povsem običajna.</p>
            </div>
         </div>
         <div type="article" xml:id="suss-arhiv-000185"
              corresp="http://www2.arnes.si/~lmarus/suss/arhiv/suss-arhiv-000185.html">
            <head>Kaj pomeni beseda veganec</head>
            <list type="keywords">
               <item>prevzemanje</item>
               <item>neznane besede</item>
               <item>veganec</item>
               <item>tvorjenje besed</item>
               <item>pripona -ec</item>
               <item>prevzemanje</item>
               <item>iz angleščine</item>
               <item>pomen</item>
               <item>pomen besed</item>
               <item>izvor besed</item>
            </list>
            <div type="question" xml:id="suss-arhiv-000185.div1">
               <p xml:id="suss-arhiv-000185.p1">Kaj pomeni beseda veganec oz. veganc (nekaj v zvezi z vegetarijanstvom).</p>
            </div>
            <div type="answer" xml:id="suss-arhiv-000185.div2">
               <p xml:id="suss-arhiv-000185.p2">Besedo ste verjetno zasledili v včerajšnjem Delu (18. 8. 1999, str. 14), in na istem mestu oziroma kar v istem stavku je zapisan tudi poskus razlage besede: ‘Osumljenca sta bila že več let tako imenovana <q rend="italic">veganca</q>, nista uživala nikakršno hrano živalskega izvora ...’ Očitno torej v slovenščini še ni ravno domača. Sicer pa po moje beseda prihaja k nam iz angleškega <q rend="italic">vegan</q>, kar slovar Longman Dictionary of English Language and Culture (1992) razlaga takole (v priložnostnem prevodu): ‘Človek, ki ne uživa mesa, rib, jajc, sira, mleka. Marsikateri <q rend="italic">vegan</q> ne nosi in ne uporablja izdelkov živalskega izvora, na primer usnja.’ Geslo <q rend="italic">vegeterian</q> (in okrajšavo <q rend="italic">veggie</q>) pa razlaga takole: <q>Kdor ne uživa mesa in rib, ampak samo zelenjavo, semena, sadeže, jajca itn., pa naj si bo iz moralnih vzgibov ali ker naj bi bilo tako bolj zdravo</q>. V angleščini sta izraza torej rabljena za ločevanje dveh sorodnih pojmov, z istim razlikovalnim namenom pa je pisec verjetno želel besedo <q rend="italic">veganec</q> rabiti tudi v slovenščini. <q rend="italic">Vegetarijanec</q> (in pogovorni <q rend="italic">vegi</q>) torej ne uživa mesa, uživa pa ponavadi izdelke živalskega izvora, kot so mleko, sir, jajca ipd. <q rend="italic">Veganec</q> pa ne uživa niti tega in včasih zavrača tudi vsake druge (neprehranjevalne) izdelke živalskega izvora. To razlikovanje se verjetno rabi samo, kadar se zdi piscu oba bližnja pojma potrebno ločevati. Če govorimo o tovrstnem prehranjevanju na splošno, bomo kot krovni izraz uporabili <q rend="italic">vegetarijanec</q>. Strukturno je <q rend="italic">veganec</q> tvorjen iz prevzetega <q rend="italic">vegan</q> in dodane običajne slovenske besedotvorne pripone <q rend="italic">-ec</q>.</p>
               <p xml:id="suss-arhiv-000185.p3">Sicer pa lahko prek Delove spletne strani verjetno poiščete lektorja, ki je <q rend="italic">požegnal</q> rabo <q rend="italic">veganca</q>, in ga pobarate o njegovem razumevanju besede.</p>
               <p xml:id="suss-arhiv-000185.p4">Pa še tole: v dobesednem navedku iz Dela bi za potrebe javnega časnika večina lektorjev <q>... nista uživala nikakršno hrano ...</q> popravila v <q>... nista uživala nikakršne hrane ...</q>.</p>
            </div>
         </div>
         <div type="article" xml:id="suss-arhiv-000186"
              corresp="http://www2.arnes.si/~lmarus/suss/arhiv/suss-arhiv-000186.html">
            <head>Kaj pomeni beseda vizažist</head>
            <list type="keywords">
               <item>prevzemanje</item>
               <item>neznane besede</item>
               <item>vizažist</item>
               <item>prevzemanje</item>
               <item>iz francoščine</item>
               <item>pomen</item>
               <item>pomen besed</item>
               <item>izvor besed</item>
            </list>
            <div type="question" xml:id="suss-arhiv-000186.div1">
               <p xml:id="suss-arhiv-000186.p1">Prosim, če mi poveste, kaj pomeni beseda vizažist!</p>
            </div>
            <div type="answer" xml:id="suss-arhiv-000186.div2">
               <p xml:id="suss-arhiv-000186.p2">Beseda <q rend="italic">vizažist</q> izvira iz francoske besede <q rend="italic">visagiste</q>, ki po Gradovem francosko-slovenskem slovarju pomeni <q>specialist za lepotno nego obraza</q>, po enojezičnem francoskem slovarju Le Nouveau Petit Robert pa (v priložnostnem prevodu) naslednje: <q>kozmetik ali kozmetičarka, ki skuša s frizuro in ličenjem poudariti in izpostaviti lepoto in značajske poteze obraza</q>. V dodatno pojasnilo bi lahko razlago ubesedili tudi takole: <q>... ki z urejanjem obraza in las prispeva k privlačnosti, izraznosti in skladnosti celotne podobe posameznika</q>. <q rend="italic">Vizažist</q> je pomensko blizu besedi <q rend="italic">masker</q>, ki pa je očitno bolj ali manj omejena na domeno gledališča, filma ipd.</p>
            </div>
         </div>
         <div type="article" xml:id="suss-arhiv-000187"
              corresp="http://www2.arnes.si/~lmarus/suss/arhiv/suss-arhiv-000187.html">
            <head>Kakšna je razlika med besedama pijan in vinjen</head>
            <list type="keywords">
               <item>pijan in vinjen</item>
               <item>stopnjevanje</item>
               <item>raba besed</item>
               <item>pomen</item>
               <item>pomen besed</item>
            </list>
            <div type="question" xml:id="suss-arhiv-000187.div1">
               <p xml:id="suss-arhiv-000187.p1">Prosim, da mi razložite razliko med besedama PIJAN in VINJEN.</p>
            </div>
            <div type="answer" xml:id="suss-arhiv-000187.div2">
               <p xml:id="suss-arhiv-000187.p2">Glede na SSKJ obe besedi opisujeta stanje osebe, ki je zaužila alkohol. Razlika je v tem, da <q rend="italic">vinjen</q> opisuje blažjo obliko alkoholiziranosti, <q rend="italic">pijan</q> pa <q>težjo</q> obliko. Po SSKJ sodeč gre torej za stopnjevanje. Npr.: <q rend="italic">Bil je vinjen, ne pa pijan</q> (SSKJ). Zdi se mi, da sedanja raba bolj kot na pomensko razliko kaže na to, da se <q rend="italic">vinjen</q> uporablja v bolj formalnih govornih položajih kot <q rend="italic">pijan</q>.</p>
            </div>
         </div>
         <div type="article" xml:id="suss-arhiv-000188"
              corresp="http://www2.arnes.si/~lmarus/suss/arhiv/suss-arhiv-000188.html">
            <head>Kaj pomeni beseda kurikularen</head>
            <list type="keywords">
               <item>prevzemanje</item>
               <item>neznane besede</item>
               <item>prevzemanje</item>
               <item>iz angleščine</item>
               <item>kurikularen vrtec</item>
               <item>pomen</item>
               <item>pomen besed</item>
               <item>izvor besed</item>
               <item>izvor besed</item>
               <item>iz latinščine</item>
            </list>
            <div type="question" xml:id="suss-arhiv-000188.div1">
               <p xml:id="suss-arhiv-000188.p1">Zanima me, kaj pomeni KURIKULAREN, in sicer v kontekstu: V Šentvidu so odprli kurikularen vrtec. Edino povezavo z besedo kurikularen (Curriculum) sem našel v povezavi Curriculum Vitae, kar je življenjepis ali potek življenja. Ali ne bi bilo lepše, da bi napisali, da so v Šentvidu odprli vrtec, ki beleži potek življenja svojih varovancev (ali pa je to vrtec z ISO 9001)?</p>
            </div>
            <div type="answer" xml:id="suss-arhiv-000188.div2">
               <p xml:id="suss-arhiv-000188.p2">Beseda <q rend="italic">kurikularen</q> v stavku, ki ga navajate, po vsej verjetnosti ni bila rabljena v pomenu, kot ste ga predvideli iz pomena latinske besedne zveze <q rend="italic">curriculum vitae</q>. Zadnja leta se namreč <q rend="italic">kurikularen</q> pri nas uporablja največkrat v zvezi s <q rend="italic">kurikularno prenovo</q> v šolstvu in posledično s <q rend="italic">kurikularnimi komisijami</q>, <q rend="italic">kurikularnimi sveti</q> ipd., ki se vsi po vrsti ukvarjajo s posodobitvijo učnih načrtov. Med obojim, torej med življenjepisom in učnim načrtom, na prvi pogled ni videti nobene smiselne povezave. Če pa poskusimo razčleniti prej navedeni latinski izraz, vidimo, da <q rend="italic">curriculum</q> med drugim pomeni <q rend="italic">tek</q>, <q rend="italic">obtok</q>, <q rend="italic">kroženje</q>, torej bi lahko <q rend="italic">curriculum vitae</q> prevedli kot <q rend="italic">tok, potek življenja</q>. Prav tako lahko o učnem načrtu govorimo kot o <q rend="italic">poteku učenja/poučevanja</q> — mimogrede, beseda <q rend="italic">curriculum</q> je bila iz lat. prevzeta tudi v angleščino, njen pomen pa se je v tem jeziku obrusil in omejil le na <q rend="italic">učni načrt</q>, in v tem pomenu je beseda rabljena tudi v <q rend="italic">kurikularni prenovi</q> ipd.</p>
               <p xml:id="suss-arhiv-000188.p3">Kaj naj bi pomenila zveza <q rend="italic">kurikularen vrtec</q>, mi ni povsem jasno — morda pa gre za vrtec, ki med prvimi upošteva nove, posodobljene učne načrte, metode dela ipd. Kaj ste imeli v mislih s stavkom <q>ali pa je to vrtec z ISO 9001?</q>, pa nam ni čisto jasno.</p>
            </div>
         </div>
         <div type="article" xml:id="suss-arhiv-000189"
              corresp="http://www2.arnes.si/~lmarus/suss/arhiv/suss-arhiv-000189.html">
            <head>Kaj pomenita werterjanstvo in byronizem</head>
            <list type="keywords">
               <item>neznane besede</item>
               <item>byronizem</item>
               <item>wertherjanstvo</item>
               <item>pomen</item>
               <item>pomen besed</item>
            </list>
            <div type="question" xml:id="suss-arhiv-000189.div1">
               <p xml:id="suss-arhiv-000189.p1">Kaj je werterijanstvo in kaj je bayorolizem? Na to sem naletel pri domači nalogi pri slovenskem jeziku.</p>
            </div>
            <div type="answer" xml:id="suss-arhiv-000189.div2">
               <p xml:id="suss-arhiv-000189.p2">
                  <q rend="italic">Bayorolizem</q> ne pomeni nič — lahko da gre za tipkovno napako: tu gre verjetno za besedo <q rend="italic">byronizem</q>, ki pomeni slog po angleškem pesniku Georgeu Gordonu Byronu (1788—1824), ki je opeval svetobolje, eksotični svet, ljubezen do svobode; junak je pri njem izobčen iz družbe, upornik (npr. Romanje Childa Harolda, Don Juan). <q rend="italic">Wertherjanstvo</q> (ne <q rend="italic">werterjanstvo</q>) pa je smer, ki oponaša stil Wertherja, junaka Goethejevega romana (v obliki pisem) Trpljenje mladega Wertherja (1774) — gre za človeka, ki živi v sporu z družbo in s samim seboj, uteho išče v naravi, ljubezni in končno v smrti; zanj sta značilna melanholija in svetobolje.</p>
            </div>
         </div>
         <div type="article" xml:id="suss-arhiv-000190"
              corresp="http://www2.arnes.si/~lmarus/suss/arhiv/suss-arhiv-000190.html">
            <head>Kaj pomenita pojma humanitarnost in humanost</head>
            <list type="keywords">
               <item>prevzemanje</item>
               <item>pomen</item>
               <item>pomen besed</item>
               <item>humanitarnost</item>
               <item>humanost</item>
               <item>izvor besed</item>
               <item>izvor besed</item>
               <item>iz latinščine</item>
            </list>
            <div type="question" xml:id="suss-arhiv-000190.div1">
               <p xml:id="suss-arhiv-000190.p1">Pojma HUMANITARNOST, HUMANOST: je pomen enega pojma popolnoma enak drugemu, kaj je pravilno, morebitne razlike, semantika; Konkreten pojem: začasno bivanje iz humanitarnih razlogov.</p>
            </div>
            <div type="answer" xml:id="suss-arhiv-000190.div2">
               <p xml:id="suss-arhiv-000190.p2">Samostalnik <q rend="italic">humanost</q> izvira v latinskih pridevnikih <q rend="italic">humanus</q> oz. <q rend="italic">humanitus</q>, ki pomenita <q rend="italic">človeški</q>, <q rend="italic">človeka vreden</q>, <q rend="italic">prijazen</q>, <q rend="italic">mil</q>, <q rend="italic">klasično izobražen</q> in podobno. Iz tega imamo v slovenščini pridevnik <q rend="italic">human </q> z istim pomenom kot v latinščini, iz njega pa je izpeljan samostalnik <q rend="italic">humanost</q>.</p>
               <p xml:id="suss-arhiv-000190.p3">Samostalnik <q rend="italic">humanitarnost</q> izvira iz lat. prislova <q rend="italic">humaniter</q>, ki v osnovnem pomenu sicer pomeni isto, vendar je v nekatere sodobne evropske jezike in prek njih v slovenščino prešel v pomenu <q rend="italic">človeka vredno delovanje</q>, <q rend="italic">dobrodelnost</q>.</p>
               <p xml:id="suss-arhiv-000190.p4">Konkretni pojem <q rend="italic">bivanje iz humanitarnih razlogov</q> bi pomenil, da nekdo nekje biva iz/zaradi dobrodelnih namenov. Košarkaška ekipa bi recimo na tekmi v tujini prenočevala v kampu, denar, ki bi ga sicer porabila za hotel, pa bi dala za gradnjo pediatrične klinike. Pogosteje se ljudje odločijo za <q rend="italic">bivanje iz humanitarnih ralogov</q> v kaki državi ali kraju, kjer lahko opravljajo kakšno humanitarno delo.</p>
            </div>
         </div>
         <div type="article" xml:id="suss-arhiv-000191"
              corresp="http://www2.arnes.si/~lmarus/suss/arhiv/suss-arhiv-000191.html">
            <head>Kaj pomeni beseda skaza oziroma skaz</head>
            <list type="keywords">
               <item>neznane besede</item>
               <item>pomen</item>
               <item>pomen besed</item>
               <item>skaza</item>
               <item>literarnoteoretski termini</item>
               <item>prevzemanje</item>
               <item>iz ruščine</item>
               <item>teorija jezika</item>
            </list>
            <div type="question" xml:id="suss-arhiv-000191.div1">
               <p xml:id="suss-arhiv-000191.p1">Zanima me, kaj pomeni beseda skaza oziroma skaz. Uporabljena je v študiji teorije jezika.</p>
            </div>
            <div type="answer" xml:id="suss-arhiv-000191.div2">
               <p xml:id="suss-arhiv-000191.p2">
                  <q rend="italic">Skaz</q> je literarnoteoretski termin, ki se navezuje na tradicijo ruskih literarnoteoretskih raziskovanj. Posebno pozornost so mu namenili raziskovalci t. i. ruske formalistične šole v prvih desetletjih tega stoletja. <q rend="italic">Skaz</q> lahko iz ruščine prevedemo kot <q rend="italic">pripoved</q>, <q rend="italic">pripovedovanje</q> ...</p>
               <p xml:id="suss-arhiv-000191.p3">V zborniku Ruski formalisti (Mladinska knjiga, Ljubljana, 1984) pa najdemo tako razlago: 'Skaz je posebna oblika govora, izpeljana skozi vse literarno delo v duhu jezika in značaja tiste osebe, v imenu katere teče pripoved.' Je torej način, kako pripovedovalec upoveduje izbrano literarno snov, avtorjev način govora. Za boljše razumevanje si lahko iz omenjenega zbornika preberete razpravi Vprašanje o skazu v stilistiki Viktorja Vinogradova in Kako je narejen Gogoljev Plašč Borisa Ejhenbauma, kjer se avtorja podrobno posvetita vprašanju <q rend="italic">skaza</q> v literarnem delu.</p>
               <p xml:id="suss-arhiv-000191.p4">Ruski formalisti so se pri teoretičnih izhodiščih v precejšnji meri navezovali na jezikoslovje, predvsem na strukturalizem in sodobno semiotiko, zato ne preseneča, da ste na izraz <q rend="italic">skaz</q> naleteli v jezikoslovnih študijah.</p>
               <p xml:id="suss-arhiv-000191.p5">Pogledali smo tudi v SSKJ, ki <q rend="italic">skaz</q> sicer navaja, a brez jezikoslovnega pomena. Izraza ni v ESJ niti v SS. Ni ga tudi v stvarnem kazalu SPP. Tudi v raznih tujejezičnih slovarjih (ang., nem., fra. ...) ni videti, da bi imel kak jezikoslovni pomen.</p>
            </div>
         </div>
         <div type="article" xml:id="suss-arhiv-000192"
              corresp="http://www2.arnes.si/~lmarus/suss/arhiv/suss-arhiv-000192.html">
            <head>Zanima me razlaga besede ergološki</head>
            <list type="keywords">
               <item>neznane besede</item>
               <item>pomen</item>
               <item>pomen besed</item>
               <item>izvor besed</item>
               <item>ergologija</item>
               <item>izvor besed</item>
               <item>iz grščine</item>
            </list>
            <div type="question" xml:id="suss-arhiv-000192.div1">
               <p xml:id="suss-arhiv-000192.p1">Zanima me razlaga besede <q>ergološki</q>.</p>
            </div>
            <div type="answer" xml:id="suss-arhiv-000192.div2">
               <p xml:id="suss-arhiv-000192.p2">Besede <q rend="italic">ergološki</q> nismo našli v SSKJ, Slovarju tujk, Collins English Dictionary, Webster's New Collegiate Dictionary in Velikem splošnem leksikonu (DZS). Smo pa na spletu našli revijo Journal of Human Ergology, ki izhaja nekje na Japonskem (več podatkov nam o njej ni uspelo zbrati), na Cobissu pa skripta Petra Mikelna, Ergologija I: splošne in ergonomske osnove urejanja dela, ki je izšla v Kranju (organizacija dela) leta 2000. Iz vseh teh podatkov smo razbrali, da bi <q rend="italic">ergologija</q> lahko bila znanost o delu. Pri nas se za ta pomen običajno uporablja beseda <q rend="italic">ergonomija</q> (to je tudi ime študijskega predmeta na Biotehniški fakulteti, smer gozdarstvo, verjetno pa tudi še kje drugje).</p>
               <p xml:id="suss-arhiv-000192.p3">Vaši besedi so podobne naslednje besede: <q rend="italic">ergograf</q>, <q rend="italic">ergometer</q>, <q rend="italic">ergonomija</q>, <q rend="italic">ergonomski</q>, <q rend="italic">ergoterapija</q> in <q rend="italic">ergotehnika</q>. Vse zelo očitno izhajajo iz istega korena in so si sorodne tudi po pomenu. Poskusimo predvideti pomen vaše besede: <q rend="italic">erg-</q> prihaja iz grške besede za delo <q rend="italic">ergon</q>; na to se nanaša tudi v tvorjenkah. <q rend="italic">Ergonomija</q> je recimo veda, ki se ukvarja z raziskovanjem človekovih telesnih in duševnih zmožnosti in ustreznim prilagajanjem delovnih obremenitev. <q rend="italic">Ergonomsko</q> je nekaj, kar se nanaša na <q rend="italic">ergonomijo</q> in upošteva ergonomska dognanja; <q rend="italic">logija</q> (iz gr. <q rend="italic">logos</q> = beseda, govor, razum, nauk) v tvorjenkah navadno pomeni nauk, vedo oz. znanost, podobno kot <q rend="italic">nomija</q> (iz gr. <q rend="italic">nomos</q> = načelo, zakon).</p>
               <p xml:id="suss-arhiv-000192.p4">
                  <q rend="italic">Ergologija</q> bi torej lahko bilo nekaj zelo podobnega (ali kar enakega) <q rend="italic">ergonomiji</q> ali pa kakšna verjetno sorodna znanost, ki bi preučevala delo, morda s kakšnega drugega zornega kota, kot to počne <q rend="italic">ergonomija</q>.</p>
               <p xml:id="suss-arhiv-000192.p5">Druga možnost (dodana kot neobvezen dodatek): <q rend="italic">Erg</q>(arabskega izvora) je tudi geografski izraz za večje področje peščenih sipin v puščavi (npr. Sahari), torej bi <q rend="italic">ergologija</q> lahko bila tudi nekaj takega kot <q rend="italic">sipinoslovje</q>. <q rend="italic">Ergološko</q> pa bi potem bilo tisto, kar bi se nanašalo na <q rend="italic">ergologijo</q> in njena spoznanja.</p>
            </div>
         </div>
         <div type="article" xml:id="suss-arhiv-000193"
              corresp="http://www2.arnes.si/~lmarus/suss/arhiv/suss-arhiv-000193.html">
            <head>Beseda nomotehnika, njen pomen</head>
            <list type="keywords">
               <item>pomen</item>
               <item>pomen besed</item>
               <item>izvor besed</item>
               <item>izvor besed</item>
               <item>iz grščine</item>
               <item>nomotehnika</item>
            </list>
            <div type="question" xml:id="suss-arhiv-000193.div1">
               <p xml:id="suss-arhiv-000193.p1">Zanima me beseda nomotehnika, njen pomen ( koren iz SSKJ že poznam), uporabljena je bila v povezavi pravila nomotehnike — kje dobim ta pravila.</p>
            </div>
            <div type="answer" xml:id="suss-arhiv-000193.div2">
               <p xml:id="suss-arhiv-000193.p2">Žal na vaše vprašanje ne moremo odgovoriti, saj omenjene besede v nam razpoložljivi literaturi nismo zasledili, ne vemo pa tudi tega, v kakšnem besedilu ste na besedo naleteli. Po vsej verjetnosti je beseda povezana s pravom. Sodeč po knjigah, ki imajo to besedo v naslovu, bi <q rend="italic">nomotehnika</q> lahko bila izdelava pravnih predpisov oz. znanost o izdelavi pravnih predpisov (npr. Miličič, V., Metodologija prava: nomotehnika, Zagreb, 1998).</p>
               <p xml:id="suss-arhiv-000193.p3">V premislek vam navajamo še nekaj gesel iz Verbinčevega Slovarja tujk:</p>
               <list xml:id="suss-arhiv-000193.list2">
                  <item xml:id="suss-arhiv-000193.item7">
                     <q rend="italic">nomos</q> — (iz grškega <q rend="italic">nomos</q>) 1. običaj; red 2. načelo, pravilo; predpis, zakon 3. način petja v starogrški glasbi 4. vrsta srednjev. skladbe</item>
                  <item xml:id="suss-arhiv-000193.item8">
                     <q rend="italic">nomotetika</q> — 1. zakonodaja 2. odkrivanje zakonitosti naravnih dogajanj</item>
                  <item xml:id="suss-arhiv-000193.item9">
                     <q rend="italic">nomokracija</q> — vladavina, ki se opira predvsem na zakone</item>
                  <item xml:id="suss-arhiv-000193.item10">
                     <q rend="italic">nomokanon</q> — zbirka cerkvenih kanonov in državnih zakonov, ki se tičejo pravoslavne cerkve</item>
                  <item xml:id="suss-arhiv-000193.item11">
                     <q rend="italic">nomogram</q> — diagram za računanje namesto enačbe</item>
                  <item xml:id="suss-arhiv-000193.item12">
                     <q rend="italic">nomografija</q> — 1. nauk o sestavljanju zakonov; pisani zakoni; zakonodajstvo 2. nauk o sestavljanju nomogramov</item>
                  <item xml:id="suss-arhiv-000193.item13">
                     <q rend="italic">nomogenija</q> — izvir, nastanek življenja po naravnih zakonih.</item>
               </list>
               <p xml:id="suss-arhiv-000193.p4">Predlagamo vam, da za <q rend="italic">nomotehniko</q> pogledate na <ref target="http://www.izum.si/">Cobiss</ref>. Dobili boste vsaj osem zadetkov, knjig in člankov na to temo, ki jih je mogoče dobiti v slovenskih knjižnicah, morda pa kje dobite tudi <q rend="italic">pravila nomotehnike</q>.</p>
            </div>
         </div>
         <div type="article" xml:id="suss-arhiv-000194"
              corresp="http://www2.arnes.si/~lmarus/suss/arhiv/suss-arhiv-000194.html">
            <head>Pomeni besed gospodarski, ekonomski, družben in socialen</head>
            <list type="keywords">
               <item>pomen</item>
               <item>pomen besed</item>
               <item>ekonomski</item>
               <item>gospodarski</item>
               <item>socialen</item>
               <item>družben</item>
               <item>sopomenke (sinonimi)</item>
               <item>pomen</item>
               <item>osnovni pomen</item>
            </list>
            <div type="question" xml:id="suss-arhiv-000194.div1">
               <p xml:id="suss-arhiv-000194.p1">Hvaležna bi vam bila, če mi lahko pojasnite, kdaj pravilno uporabljamo GOSPODARSKI in kdaj EKONOMSKI (razvoj, rast, napredek, spremembe ...), in tudi za naslednja sopotnika: DRUŽBEN : SOCIALEN (predstavnik, varstvo, varnost, sprememba, kohezija (!), zapostavljenost ...).</p>
            </div>
            <div type="answer" xml:id="suss-arhiv-000194.div2">
               <p xml:id="suss-arhiv-000194.p2">
                  <q rend="italic">Ekonomski</q> lahko pomeni dvoje: <q rend="italic">gospodarski</q> ali <q rend="italic">ekonomski</q>. V pomenu <q rend="italic">gospodarski</q> je izpeljan iz samostalnika <q rend="italic">ekonomika</q>, ki je tujka za gospodarstvo (proizvajanje, razporejanje in uporaba materialnih dobrin ter organizacija le-tega). V pomenu <q rend="italic">ekonomski</q> pa se nanaša na <q rend="italic">ekonomijo</q> — vedo o gospodarstvu.</p>
               <p xml:id="suss-arhiv-000194.p3">
                  <q rend="italic">Gospodarski</q> pa se nanaša samo na gospodarstvo in nima pomena <q rend="italic">ekonomski</q>. Dejavniki, kazalci, razvoj itd. so torej lahko tako gospodarski kot tudi ekonomski, pač glede na to, kaj želimo povedati; fakulteta pa je lahko samo ekonomska in ne gospodarska.</p>
               <p xml:id="suss-arhiv-000194.p4">Pomeni se bolj prekrivajo pri samostalnikih in tako <q rend="italic">ekonomija</q> včasih (redko) pomeni tudi <q rend="italic">gospodarstvo</q> (baza ekonomije, nacionalna ekonomija), <q rend="italic">ekonomika</q> pa včasih pomeni tudi vedo o gospodarstvu (ekonomika proizvodnje, ekonomika gozdarstva).</p>
               <p xml:id="suss-arhiv-000194.p5">Kadar imamo na voljo tujko in domačo besedo, se glede na to, kakšen učinek želimo doseči, pač odločimo, katero bomo rabili. Dve sopomenki se lahko razlikujeta tudi samo po zvrsti, ki ji pripadata (ena beseda je npr. pogovorna, druga pa knjižna). Tudi kadar imamo dve sopomenki (ki se lahko ločita po izvoru — tujka nasproti domači besedi — ali pa sta obe tujki ali obe domači), se lahko v določeni stalni besedni zvezi pojavlja samo ena, na videz brez pravega razloga. Tedaj je pač kot del določene stalne besedne zveze pravilna le ena oziroma z rabo druge dosegamo učinek neobičajnosti.</p>
               <p xml:id="suss-arhiv-000194.p6">
                  <q rend="italic">Družben</q> in <q rend="italic">socialen</q> sta po izvoru sopomenki. Prvi pridevnik je izpeljan iz samostalnika družba, drugi pa je preko več vmesnih stopenj izšel iz latinskega samostalnika <q rend="italic">societas</q> — <q rend="italic">družba</q>. V slovenščini pa se pomensko vseeno razlikujeta.</p>
               <p xml:id="suss-arhiv-000194.p7">
                  <q rend="italic">Družben</q> zavzema osnovni pomen, torej <q rend="italic">nanašajoč se na družbo</q> (družbene organizacije (politične), družbeni razred, družbena drama (o družbi), družbeni delavec ...). <q rend="italic">Socialen</q> pa se večinoma rabi v drugih, sicer izhodiščnemu sorodnih pomenih. Nanaša se na gmotne in življenjske okoliščine (<q rend="italic">socialni problem</q>, <q rend="italic">socialni vzpon/propad</q> ...), na dejavnost za urejanje življenjskih razmer (<q rend="italic">dobivati socialno pomoč</q>, <q rend="italic">socialno zavarovanje</q>, <q rend="italic">socialno varstvo</q>, <q rend="italic">socialni delavec</q> ...) ali pa označuje lastnost človeka, ki ga skrbi korist drugih, skupnosti (<q rend="italic">socialen človek</q>, <q rend="italic">socialni nazori</q> ...).</p>
            </div>
         </div>
         <div type="article" xml:id="suss-arhiv-000195"
              corresp="http://www2.arnes.si/~lmarus/suss/arhiv/suss-arhiv-000195.html">
            <head>Kaj pomeni izraz kooptirati.</head>
            <list type="keywords">
               <item>besedišče</item>
               <item>pomen</item>
               <item>pomen besed</item>
               <item>kooptirati</item>
            </list>
            <div type="question" xml:id="suss-arhiv-000195.div1">
               <p xml:id="suss-arhiv-000195.p1">Kaj pomeni izraz KOOPTIRATI — KOOPTIRANJE?</p>
            </div>
            <div type="answer" xml:id="suss-arhiv-000195.div2">
               <p xml:id="suss-arhiv-000195.p2">V SSKJ sta besedi razloženi takole:</p>
               <list xml:id="suss-arhiv-000195.list2">
                  <item xml:id="suss-arhiv-000195.item5">kooptirati -am dov. in nedov., izvršiti kooptacijo: kooptirati novega člana; kooptirali so ga v mestni komite; kooptiran -a -o: kooptirani član odbora</item>
                  <item xml:id="suss-arhiv-000195.item6">kooptacija -e ž, imenovanje novega člana odbora, komisije na osnovi odločitve članov tega odbora, komisije: s kooptacijo so soglašali / kooptacija dveh novih članov</item>
               </list>
               <p xml:id="suss-arhiv-000195.p3">
                  <q rend="italic">Kooptiranje</q> po vsej verjetnosti pomeni isto kot <q rend="italic">kooptacija</q>, možna razlika pa bi bila, da je s <q rend="italic">kooptiranjem</q> mišljen celoten proces imenovanja, s <q rend="italic">kooptacijo</q> pa le dogodek imenovanja.</p>
               <p xml:id="suss-arhiv-000195.p4">V Verbinčevem Slovarju tujk je <q rend="italic">kooptacija</q> razložena takole: <q>privzemanje novih članov v sestav izvoljenega organa s sklepom tega organa, ne s splošnimi volitvami</q>. <q rend="italic">Kooptirati</q> pa kot: <q>privzeti, pritegniti v odbor brez volitev.</q>
               </p>
            </div>
         </div>
         <div type="article" xml:id="suss-arhiv-000196"
              corresp="http://www2.arnes.si/~lmarus/suss/arhiv/suss-arhiv-000196.html">
            <head>Obrazložite mi pojem brazilizacija</head>
            <list type="keywords">
               <item>pomen</item>
               <item>pomen besed</item>
               <item>neznane besede</item>
               <item>brazilizacija</item>
            </list>
            <div type="question" xml:id="suss-arhiv-000196.div1">
               <p xml:id="suss-arhiv-000196.p1">Obrazložite mi pojem BRAZILIZACIJA.</p>
            </div>
            <div type="answer" xml:id="suss-arhiv-000196.div2">
               <p xml:id="suss-arhiv-000196.p2">
                  <q rend="italic">Brazilizacija</q> po vsej verjetnosti ne more pomeniti nič drugega kot proces, ko se neka stvar <q rend="italic">brazilizira</q>, to pa najverjetneje pomeni, da postaja kot Brazilija oz. brazil. Če sestavimo oba pomena dobimo: proces postajanja (kot) Brazilija oz. brazil. Tako bi se lahko pred kakimi sto leti, ko meje v Južni Ameriki še niso bile najbolj jasno določene, reklo, da se kaka regija <q rend="italic">brazilizira</q>, ker se približuje članstvu v Brazilski federaciji. Ker pa je ta beseda očitno novejšega datuma, gotovo ni vezana na ozemeljsko pripadnost Braziliji.</p>
               <p xml:id="suss-arhiv-000196.p3">Ko rečemo, da se neka stvar <q rend="italic">brazilizira</q>(to sklepam po analogiji s podobnimi primeri), mislimo s tem, da pridobiva nekatere lastnosti, ki so za nas tipično brazilske. Tako bi lahko rekli, da se evropski nogomet (še posebej španski) <q rend="italic">brazilizira</q> (ker v Španiji igra vse več Brazilcev, ti pa igrajo za Brazilijo značilen nogomet (s številnimi preigravanji in samostojnimi prodori)); lahko bi rekli, da se pustni karnevali po svetu <q rend="italic">brazilizirajo</q>, ker je karneval v Riu pojem karnevala, po katerem se verjetno zgledujejo vsi, ki bi se radi veselili, itd. Ravno tako <q rend="italic">brazilizirajo</q> našo mladež (tiste, ki to poslušajo) razne makarene in lambade. In še bi lahko naštevali. Vendar se zdi, vsaj meni se to zdi najverjetneje, da je <q rend="italic">brazilizacija</q> povezana z za Brazilijo značilnim družbenim razvojem, kjer se izgublja srednji sloj, na njegov račun pa se krepita višji (bogataši) in predvsem nižji (številni prebivalci favel).</p>
               <p xml:id="suss-arhiv-000196.p4">Brazilija je ime dobila po vrsti drevesa — brazilu — iz katerega so izdelovali nekdaj popularno barvilo. <q rend="italic">Brazilizacija</q> bi lahko pomenila tudi barvanje z barvilom iz brazila. Žal ne vem, kako se imenuje barvilo, narejeno iz brazila, in te predpostavke ne morem potrditi.</p>
               <p xml:id="suss-arhiv-000196.p5">Kot lahko vidite, je težko ugotoviti, kaj natančno beseda pomeni, saj ni sobesedila. Nekaj pa je gotovo. Tako kot <q rend="italic">amerikanizacija</q> pomeni mekdonaldse (ne mislim samo konkretnega McDonaldsa, ampak to vrsto restavracij), kokakole itd., tudi <q rend="italic">brazilizacija</q> lahko pomeni prenos nekaterih za to deželo značilnih lastnosti v novo okolje. Pa tu ne gre le za kulturo, šport in gospodarstvo, tudi podžunglenju bi se lahko tako reklo, ali pa favelizaciji, rasti števila brezdomskih otrok itd.</p>
            </div>
         </div>
         <div type="article" xml:id="suss-arhiv-000197"
              corresp="http://www2.arnes.si/~lmarus/suss/arhiv/suss-arhiv-000197.html">
            <head>Kaj pomeni izraz okoljski audit</head>
            <list type="keywords">
               <item>pomen</item>
               <item>pomen besed</item>
               <item>okoljski audit</item>
               <item>slovenjenje</item>
               <item>prevzemanje</item>
               <item>iz angleščine</item>
            </list>
            <div type="question" xml:id="suss-arhiv-000197.div1">
               <p xml:id="suss-arhiv-000197.p1">Znova se obračam na vas, tokrat s prošnjo, da mi pomagate poiskati pomen izraza <q>okoljski audit</q> in mi obenem morda navedete kakšen uporaben priročnik ali kakšno drugo literaturo na temo <q>Okolje in energetika</q>.</p>
            </div>
            <div type="answer" xml:id="suss-arhiv-000197.div2">
               <p xml:id="suss-arhiv-000197.p2">Malo smo pobrskali po internetu, kjer lahko s katerim od iskalnikov pod geslom <q>environmental audit</q> najdete cel kup informacij o izrazu, ki vas zanima. Tisti, ki se s tem pri nas ukvarjajo, so povedali, da <q rend="italic">environmental audit</q> slovenijo z <q rend="italic">okoljski pregled</q> oziroma <q rend="italic">okoljevarstveni pregled</q>.</p>
               <p xml:id="suss-arhiv-000197.p3">
                  <q rend="italic">Okoljski pregled</q> je v ZDA že nekaj povsem normalnega, vsaj če sodimo po vsebini dokumentov, ki se jih da najti na spletnih straneh (v slovarjih pa te besedne zveze še ni zaslediti). V mnogih državah že obstaja zakonodaja, ki ureja <q rend="italic">okoljski pregled</q>. Pri nas <q rend="italic">okoljski pregled</q> še ni zakonsko predpisan, vendar ga določeni zakoni, ki urejajo varstvo okolja in posege v prostor, že deloma predvidevajo. V oči nam je padla knjiga Environmental Audit Guidebook, nekakšen priročnik na temo <q rend="italic">vse o okoljskem pregledu</q>, ki ga lahko naročite prek interneta, če seveda berete angleško.</p>
               <p xml:id="suss-arhiv-000197.p4">In kaj pravzaprav je <q rend="italic">okoljski pregled</q>? <q rend="italic">Okoljski pregled</q> je sistematičen in temeljit pregled stanja in delovanja nekega objekta, zemljišča ali proizvodnega procesa, organizacije ... z namenom ugotoviti možnosti zmanjšanja vplivov na okolje. Ker gre torej za ocenjevanje z namenom izboljšati varstvo narave, se <q rend="italic">okoljskemu pregledu</q> pravi tudi <q rend="italic">okoljevarstveni pregled</q>. <q rend="italic">Okoljski pregled</q> postaja tudi obvezni del vsake nepremičninske transakcije (seveda zaenkrat ne pri nas). Za nadaljnje informacije pa podeskajte po medmrežju še sami. Tudi literaturo lahko iščete kar z domačega računalnika. Pojdite na spletno stran <ref target="http://www.izum.si/cobiss/">Cobiss</ref>. Mi smo nato pod rubriko <q rend="italic">ključne besede</q> vtipkali <q rend="italic">okolje in energetika</q> in dobili izpis 111 zadetkov.</p>
               <p/>
            </div>
         </div>
         <div type="article" xml:id="suss-arhiv-000198"
              corresp="http://www2.arnes.si/~lmarus/suss/arhiv/suss-arhiv-000198.html">
            <head>Pomen besed donacija in dotacija</head>
            <list type="keywords">
               <item>pomen</item>
               <item>pomen besed</item>
               <item>donacija in dotacija</item>
               <item>dvojnice</item>
               <item>izvor besed</item>
               <item>iz latinščine</item>
            </list>
            <div type="question" xml:id="suss-arhiv-000198.div1">
               <p xml:id="suss-arhiv-000198.p1">Zanima me pomen besed donacija in dotacija oziroma razlika med tema dvema besedama.</p>
            </div>
            <div type="answer" xml:id="suss-arhiv-000198.div2">
               <p xml:id="suss-arhiv-000198.p2">Najprej seveda pogledamo v SSKJ:</p>
               <list xml:id="suss-arhiv-000198.list2">
                  <item xml:id="suss-arhiv-000198.item7">Dotacija — <q>izredna denarna sredstva, ki jih prejme organizacija, ustanova za izvršitev ali dovršitev kake naloge</q>
                  </item>
                  <item xml:id="suss-arhiv-000198.item8">Donacija — <q>(v fevdalizmu) podelitev zemljišča za vojaške, politične ali uradniške zasluge</q>
                  </item>
                  <item xml:id="suss-arhiv-000198.item9">Donator — (knjižno) <q>kdor daruje, podari kak večji (umetniški) dar, zlasti cerkvi: ... bil je med donatorji nove ustanove (darovalci)</q>
                  </item>
               </list>
               <p xml:id="suss-arhiv-000198.p3">Verbinčev Slovar tujk:</p>
               <list xml:id="suss-arhiv-000198.list3">
                  <item xml:id="suss-arhiv-000198.item10">Donacija — <q>podaritev, darovanje česa; dar(ilo)</q>
                  </item>
                  <item xml:id="suss-arhiv-000198.item11">Dotacija — <q>1. oprava 2. dar, poklon (zaslužnim državnikom ali vojskovodjem, dobrodelni ustanovi...) 3. (letna) podpora, znesek, odmerjen za plačilo stroškov, izgube ali v druge namene</q>
                  </item>
               </list>
               <p xml:id="suss-arhiv-000198.p4">Angleško-slovenski in slovensko-angleški poslovni slovar navaja geslo <q rend="italic">dotacija</q>(s prevedki <q rend="italic">grant</q>, <q rend="italic">handout</q>, <q rend="italic">payout</q>, <q rend="italic">subvention</q> itn.), ne navaja pa <q rend="italic">donacije</q>. Poleg <q rend="italic">dotacije</q> navaja še sorodna izraza <q rend="italic">podpora</q> in <q rend="italic">subvencija</q>.</p>
               <p xml:id="suss-arhiv-000198.p5">Iz navedkov lahko sklepamo, da gre pri <q rend="italic">dotaciji</q> izključno za finančno podporo, morda večinoma za vnaprej določen namen, pri <q rend="italic">donaciji</q> pa za podaritev nečesa, za odpoved lastništvu v korist nekoga drugega — pri čemer pa ni razvidno, da bi moralo nujno iti za nefinančne darove. Podobno razliko med tema besedama imata sodeč po slovarjih (Petit Robert in Il nuovo Zingarelli minore) tudi francoščina in italijanščina, iz nemškega slovarja (Wahrig Deutches Woerterbuch) kake razlike ni mogoče razbrati, angleščina za <q rend="italic">dotacijo</q> uporablja v zgoraj omenjenem poslovnem slovarju navedene izraze (beseda kot npr. <q rend="italic">dotation</q> ne obstaja), angleški <q rend="italic">donation</q> pa po slovarju Collins English Dictionary pomeni <q rend="italic">podaritev</q>, vključno s <q rend="italic">finančnim prispevkom</q>.</p>
               <p xml:id="suss-arhiv-000198.p6">Zdi se mi, da se v zadnjem času pri nas tudi <q rend="italic">donacija</q>(poleg pomena <q rend="italic">podaritev</q>, <q rend="italic">dar</q>; npr. <q rend="italic">ta Prešernov kip je donacija kranjske občine Mestni občini Ljubljana</q>) vse več rabi v pomenu <q rend="italic">finančne podpore</q>, morda tudi pod vplivom angleščine ali kakega drugega tujega jezika. Sicer pa sta obe besedi latinskega izvora. Iz zgoraj zapisanega bi se dalo sklepati, da gre pri <q rend="italic">dotaciji</q> za vnaprej dogovorjen namen trošenja financ, pri <q rend="italic">donaciji</q> pa preprosto za podaritev denarja, recimo dobrodelni ustanovi, za kaj konkretno ga bo prejemnik potrošil, pa je njegova stvar. Ampak Zavod za odprto družbo Slovenija mi je letos namenil finančno podporo izključno za kritje vnaprej dogovorjenih potnih stroškov, in na pogodbi piše, da gre za <q rend="italic">donacijo</q>.</p>
               <p xml:id="suss-arhiv-000198.p7">Možno je, da pravniki besedi ločijo, a v splošnih priročnikih to ni zapisano. Za morebitne strokovne razlike lahko torej povprašate kakega pravnika, pa tudi na vsakem ministrstvu bi morali vedeti, ali dajejo dotacije ali donacije oziroma ali in kako besedi razlikujejo. In potem so tu še subvencija, finančna podpora, finančna pomoč, sponzorstvo ...</p>
            </div>
         </div>
         <div type="article" xml:id="suss-arhiv-000199"
              corresp="http://www2.arnes.si/~lmarus/suss/arhiv/suss-arhiv-000199.html">
            <head>Pomen besede megaloman</head>
            <list type="keywords">
               <item>pomen</item>
               <item>pomen besed</item>
               <item>megaloman</item>
               <item>raba besed</item>
            </list>
            <div type="question" xml:id="suss-arhiv-000199.div1">
               <p xml:id="suss-arhiv-000199.p1">Ali ima po vašem strokovnem jezikoslovnem mnenju beseda <q>megaloman</q> negativni prizvok? Hočem reči, če nekoga označim za megalomana in je tisti nekdo potem prizadet, ali se moram sekirat? Če ja, a se spomnite kakšne prijaznejše nadomestnice? Na primer tisti tip, ki je naredil Titanik, on že mora biti megaloman, pa se mu to kar obnese, a ne?</p>
            </div>
            <div type="answer" xml:id="suss-arhiv-000199.div2">
               <p xml:id="suss-arhiv-000199.p2">Pripravili smo vam dva odgovora, prosimo, ne imejte nas za megalomane (mogoče le preresne).</p>
               <p xml:id="suss-arhiv-000199.p3">SSKJ podaja dve razlagi pomena, od katerih je ena <q rend="italic">človek z velikimi, v danih razmerah težko izvedljivimi načrti</q>, druga pa bolj negativna: <q rend="italic">o sebi ima pretirano dobro mnenje in se poveličuje</q>. Če rečete nekomu, da je <q rend="italic">megaloman</q>, pomeni, da verjamete, da so njegovi načrti oziroma dejanja zelo ali celo preveč velikopotezni (preveliki ...), torej neizvedljivi ali pa vsaj ne najboljši. To vsekakor ni kompliment.</p>
               <p xml:id="suss-arhiv-000199.p4">
                  <q rend="italic">Megaloman</q> ni nekdo, ki vse, kar dela, naredi nekajkrat večje, kot bi naredili vi; vse, kar naredi, se vam mora zdeti neprimerno (preveliko) za izvedbo/uporabo - nekaj, kar je Titanik vsekakor bil (glede na to, da se je potopil, pa sploh). Vendar je pri Titaniku v igri spet nekaj drugega, saj ni bil narejen velik, ker bi velikost bila boljša, ampak zato, ker je velikost dobro izgledala, ker mnogi ljudje namreč uživajo v velikanskih (?megalomanskih?) zadevah, takih, kot so piramide (za en grob so veliko prevelike, a so po drugi strani vsaj zdržale teh nekaj tisoč let, kar za ostale grobove iz tiste dobe ne velja). Pa tudi Titanik je imel le nesrečo, ladja, ki je bila popolnoma identična Titaniku, pa je še dolgo plula po svetovnih morjih.</p>
               <p xml:id="suss-arhiv-000199.p5">Pri tem <q rend="italic">megalomanstvu</q> gre tudi za vrednostni sistem, te pa imamo različne. Nekomu namreč velikost pomeni več kot kvaliteta izvedbe. In če je tak človek zavestno zaljubljen v velike zadeve, ne bi smelo biti prav nič narobe, če mu rečete <q rend="italic">megaloman</q>, nasprotno, še všeč bi mu moralo biti. To seveda velja, če s tem, da je megaloman, mislite le na to, da rad (ali ponavadi) dela velike stvari, nikakor pa ne, če mislite, da dela stvari velike (da jih napihne) ali da dela stvari prevelike (da je z njimi torej nekaj narobe).</p>
               <p xml:id="suss-arhiv-000199.p6">Iščete drugo besedo, ampak kaj naj bi ta pomenila? Kdor ima velike in pogosto neizvedljive načrte, ima lahko <q rend="italic">velike oči</q>; če se loti le velikih stvari, je lahko <q rend="italic">velikopoteznež</q>. Če ima o sebi pretirano dobro mnenje, je <q rend="italic">domišljavec</q> ali <q rend="italic">nadutež</q>.</p>
               <milestone unit="none" rend="horizontal-rule"/>
               <p xml:id="suss-arhiv-000199.p7">SSKJ pri 1. pomenu <q rend="italic">megalomana</q> piše <q>navadno ekspresivno</q> in jaz bi ta <q>ekspr.</q> razumel tako kot pri geslu <q rend="italic">pedant</q>, torej malo negativno. Se pa strinjam z dodatkom <q rend="italic">navadno</q>, ker mislim, da se da besedo uporabiti tudi povsem nevtralno, s primerom Titanika (filma, ne ladje!) — <q rend="italic">Džejms kameleon se je projekta snemanja Titanika lotil ful megalomansko</q>. To mi pomeni, da je porabil ogromno denarja, najel same zvezdnike, snemal pol leta in z blaznim pompom, studio je dobesedno preplavljalo morje in imel je trden namen posneti najdražji film vseh časov. Pristop pač, ne nujno prezira vreden (ni nujno, da velikopoteznost služi (samo) kritju nekvalitete) — torej ga z <q rend="italic">megalomanstvom</q> nisem nameraval zmerjati. No, Slovarju slovenskega knjižnega jezika in sebi nasproti ter Šusskotom v zobe pa še Verbinčev slovar tujk:</p>
               <list xml:id="suss-arhiv-000199.list2">
                  <item xml:id="suss-arhiv-000199.item5">
                     <q rend="italic">megaloman</q> — kdor si domišlja, da je kaj velikega, namišljena veličina;</item>
                  <item xml:id="suss-arhiv-000199.item6">
                     <q rend="italic">megalomanija</q> — veličavost, samoveličje, tj. pretirana, patološka zaverovanost vase in v svojo veličino (vrsta duševne motnje);</item>
                  <item xml:id="suss-arhiv-000199.item7">
                     <q rend="italic">megalomanski</q> — isto.</item>
               </list>
               <p xml:id="suss-arhiv-000199.p8">Ja, zgleda, da bi kdo lahko bil tudi užaljen.</p>
               <milestone unit="none" rend="horizontal-rule"/>
               <p xml:id="suss-arhiv-000199.p9">
                  <hi rend="bold"> Povzetek</hi>
               </p>
               <p xml:id="suss-arhiv-000199.p10">Očitno se da <q rend="italic">megalomana</q> rabiti v dveh pomenih, tako v tistem negativnem (da si domišlja, da je nekaj velikega) kot tistem, da je nekaj velikega ali vsaj da se vsake stvari loti z velikimi koraki, vendar da to ni namišljeno, saj mu pač vedno uspe (Titanik je konec koncev ogromno zaslužil). Je pa tu spet ta problem užaljenosti. Na to je treba gledati preko treh zadev: kako nekdo to besedo razume, kaj si misli o sebi in kakšni so njegovi ideali.</p>
               <p xml:id="suss-arhiv-000199.p11">Če bi tip bil rad še boljši (delal še večje stvari), če že zdaj ve, da dela velike stvari, in če mu <q rend="italic">megalomanija</q> pomeni le, da nekdo dela velike stvari (na veliko), potem z njegove strani ni razloga za užaljenost. Če pa tipček ne misli, da dela velike stvari, če njegov ideal ni to, kar v njem vidite vi, in če mu <q rend="italic">megalomanija</q> pomeni domišljavost, potem se da razumeti, zakaj je užaljen. Še vedno pa je napaka lahko njegova, saj ima on <q rend="italic">megalomansko</q> skromne poglede nase, <q rend="italic">megalomansko</q> nerealne ideale in <q rend="italic">megalomansko</q> nefleksibilno zapisane pomene besed v svojem notranjem slovarju.</p>
            </div>
         </div>
         <div type="article" xml:id="suss-arhiv-000200"
              corresp="http://www2.arnes.si/~lmarus/suss/arhiv/suss-arhiv-000200.html">
            <head>Kaj pomenita izraza vertikalni koncern in horizontalni koncern</head>
            <list type="keywords">
               <item>pomen</item>
               <item>pomen besed</item>
               <item>vertikalni koncern</item>
               <item>horizontalni koncern</item>
            </list>
            <div type="question" xml:id="suss-arhiv-000200.div1">
               <p xml:id="suss-arhiv-000200.p1">Zanima me kaj pomeni <q>vertikalni</q> in kaj <q>horizontalni</q> koncern? Na to sem naletela pri svojem projektnem delu o Intereuropi. In sicer pri zduževanju Intereruope z Luko Koper. Zduržili naj bi se v VERTIKALNI KONCERN!</p>
            </div>
            <div type="answer" xml:id="suss-arhiv-000200.div2">
               <p xml:id="suss-arhiv-000200.p2">Na vaše vprašanje bi lažje od nas odgovoril kdo z vsaj nekaj znanja ekonomije. Mi o ekonomskih odnosih ne vemo ravno dosti, zato smo vaše vprašanje naslovili na prijatelja ekonomista. Odgovoril nam je dovolj slikovito, da smo razliko razumeli, zato vam kar posredujemo njegov odgovor:</p>
               <p xml:id="suss-arhiv-000200.p3">
                  <q rend="italic">Horizontalno</q> pomeni, da ima nek koncern profitne centre, ki imajo lahko precej različne dejavnosti in so povezani samo zato, ker so zaradi ekonomije obsega stroški nižji. Se pravi, da delujejo vsi precej za sebe in kot samostojne enote.</p>
               <p xml:id="suss-arhiv-000200.p4">
                  <q rend="italic">Vertikalni</q> koncern pa je povezana enota, kjer vsak del dela nekaj za nekaj višjega. Na primer: eden dela vijake, drugi matice, tretji ploščice, da četrti sestavi in proda pralni stroj.</p>
               <p xml:id="suss-arhiv-000200.p5">Pri <q rend="italic">horizontalnih</q> koncernih je dejavnost bolj verjetno neka storitvena dejavnost, kjer lahko dela vsaka enota zase, a je pač ceneje, če delajo skupaj. Eden vozi zelenjavo, drugi kolesa, in oba uporabljata iste kamione, špedicijo ... in dosegata boljše, nižje cene, večji profit, večjega mercedesa za direktorja ...To se pri neki Intereuropi in Luki Koper zdi možno, ker imata obe podjetji verjetno n dejavnosti, ki imajo neko skupno točko.</p>
            </div>
         </div>
         <div type="article" xml:id="suss-arhiv-000201"
              corresp="http://www2.arnes.si/~lmarus/suss/arhiv/suss-arhiv-000201.html">
            <head>Obrazložitev pojma demokracija</head>
            <list type="keywords">
               <item>pomen</item>
               <item>pomen besed</item>
               <item>izvor besed</item>
               <item>izvor besed</item>
               <item>iz grščine</item>
               <item>demokracija</item>
            </list>
            <div type="question" xml:id="suss-arhiv-000201.div1">
               <p xml:id="suss-arhiv-000201.p1">Nujno in čim prej rabim obrazložitev pojma DEMOKRACIJA, tako kot bi ga definiral npr. SLOVAR TUJK ali kaj podobnega. Otrok me sprašuje zato, ker se pri predmetu ZGODOVINA učijo o stari Grčiji (torej v tem kontekstu).</p>
            </div>
            <div type="answer" xml:id="suss-arhiv-000201.div2">
               <p xml:id="suss-arhiv-000201.p2">Beseda demokracija izhaja iz stare grščine:</p>
               <p xml:id="suss-arhiv-000201.p3">DEMOS <q rend="italic">ljudstvo</q>+ KRATEIN <q rend="italic">vladati</q> &gt; DEMOKRATIA</p>
               <p xml:id="suss-arhiv-000201.p4">Skozi zgodovino se je vsebina besede razvijala skladno z razumevanjem pojma demokracije v določenem času in družbi. Danes beseda <q rend="italic">demokracija</q> pomeni/predstavlja:</p>
               <p xml:id="suss-arhiv-000201.p5">— tip družbene ureditve (družbenopolitični sistem),</p>
               <p xml:id="suss-arhiv-000201.p6">— enakopravnost in enakovrednost vseh posameznikov,</p>
               <p xml:id="suss-arhiv-000201.p7">— (načelno) enakost pred zakonom,</p>
               <p xml:id="suss-arhiv-000201.p8">— (načelno) odločanje večine z upoštevanjem stališč manjšine.</p>
               <p xml:id="suss-arhiv-000201.p9">Demokracija izhaja iz posameznika, državljana. <q>Vzdušje</q> v demokraciji naj bi bilo antiavtoritarno, strpno in dialoško. Moderna demokracija naj bi tudi varovala manjšine vseh vrst.</p>
               <p xml:id="suss-arhiv-000201.p10">Navajamo dve gesli iz SSKJ:</p>
               <list xml:id="suss-arhiv-000201.list2">
                  <item xml:id="suss-arhiv-000201.item7">demokracija -e ž, 1. politična ureditev z vladavino večine, ki varuje osebne in politične pravice vseh državljanov: demokracijo je zamenjal fašizem; boriti se za demokracijo / publ. zahodne demokracije * polit. buržoazna ali meščanska demokracija z več strankami in parlamentu odgovorno vlado; ljudska demokracija, v kateri ima oblast delavski razred in druge napredne sile; socialistična demokracija, ki temelji na družbeni lastnini proizvajalnih sredstev in samoupravljanju občanov 2. načelo enakopravnosti pri odločanju v življenju kakega kolektiva: v podjetju se je uveljavila demokracija / ravnali so po načelu demokracije 3. publ., v zvezi socialna demokracija socialnodemokratska stranka: takrat je prvič nastopila pri volitvah tudi socialna demokracija</item>
                  <item xml:id="suss-arhiv-000201.item8">demokratija -e ž, pri starih Grkih in Rimljanih državna ureditev, v kateri soodločajo vsi svobodni prebivalci</item>
               </list>
               <p xml:id="suss-arhiv-000201.p11">Tole pa je uvodni del sicer daljšega gesla <q rend="italic">demokracija</q> iz leksikona Družboslovje (Leksikoni Cankarjeve založbe, 1979):</p>
               <list xml:id="suss-arhiv-000201.list3">
                  <item xml:id="suss-arhiv-000201.item9">
                     <q rend="italic">demokracija</q>: politični sistem, kjer ima ljudstvo najvišjo oblast. Značaj d. je odvisen od tega, katerim družb. skupinam oz. razredom je v konkretnem zgod.-polit. sistemu priznan status <q rend="italic">ljudstva</q> (demos).V atenskem polisu, kjer so bili ljudstvo samo svobodni moški državljani, je pomenila d. obliko vladanja, kjer je imelo pravico do polit. odločanja celotno državljansko telo ob uporabi večinskega načela. Predpostavka te d. je proizvodnja, temelječa na delu sužnjev, ki so bili politično brezpravni. ...</item>
               </list>
               <p xml:id="suss-arhiv-000201.p12">Za podrobnejše informacije si poglejte na primer:</p>
               <p xml:id="suss-arhiv-000201.p13">— Sruk, V. 1995. Leksikon politike. Maribor: Založba Obzorja.</p>
               <p xml:id="suss-arhiv-000201.p14">— Jerman, F. (ur.) 1979. Leksikoni Cankarjeve založbe: Družboslovje. Ljubljana: Cankarjeva založba.</p>
               <p xml:id="suss-arhiv-000201.p15">— Haralambos, M., Holborn, M. 1999. Sociologija: teme in pogledi. Ljubljana: DZS.</p>
            </div>
         </div>
         <div type="article" xml:id="suss-arhiv-000202"
              corresp="http://www2.arnes.si/~lmarus/suss/arhiv/suss-arhiv-000202.html">
            <head>Kaj pomeni beseda depreciacija</head>
            <list type="keywords">
               <item>pomen</item>
               <item>pomen besed</item>
               <item>depreciacija</item>
               <item>prevzemanje</item>
               <item>iz angleščine</item>
            </list>
            <div type="question" xml:id="suss-arhiv-000202.div1">
               <p xml:id="suss-arhiv-000202.p1">Kaj pomeni beseda DEPRECIACIJA?</p>
            </div>
            <div type="answer" xml:id="suss-arhiv-000202.div2">
               <p xml:id="suss-arhiv-000202.p2">Besede <q rend="italic">depreciacija</q> ne najdemo niti v SSKJ niti v Verbinčevem Slovarju tujk. To lahko načelno pomeni dvoje, ali da je beseda preveč ozko strokovna, da bi se uvrstila v taka splošnejša priročnika, ali da je (vsaj v širši rabi) novejšega izvora kot omenjena priročnika. Za kaj od obojega gre v tem primeru, ne vem.</p>
               <p xml:id="suss-arhiv-000202.p3">Preden je v Angleško-slovenskem in slovensko-angleškem poslovnem slovarju v geslu <q rend="italic">depreciacija</q> podan angleški prevedek (<q rend="italic">depreciation</q>), je v oklepaju navedena še kratka razlaga slovenskega izraza: <q>zmanjšanje vrednosti</q> ali <q rend="italic">razvrednotenje</q>. V istem geslu najdemo še podiztočnico <q rend="italic">depreciirati</q> — torej glagol z istim pomenom, <q>zmanjšati vrednost</q>.</p>
               <p xml:id="suss-arhiv-000202.p4">V angleško-slovenskem delu tega slovarja pa ob iztočnici <q rend="italic">depreciation</q> preberemo dva pomena: 1. amortizacija, amortiziranje; 2. razvrednotenje, zmanjšanje vrednosti, depreciacija. Iz dodanih primerov lahko sklepamo, da npr. <q rend="italic">depreciacija funta glede na dolar</q> pomeni <q rend="italic">zmanjšanje vrednosti funta glede na dolar</q>.</p>
            </div>
         </div>
         <div type="article" xml:id="suss-arhiv-000203"
              corresp="http://www2.arnes.si/~lmarus/suss/arhiv/suss-arhiv-000203.html">
            <head>Kaj je adhezijska sila</head>
            <list type="keywords">
               <item>pomen</item>
               <item>pomen besed</item>
               <item>adhezijska sila</item>
               <item>strokovni izrazi</item>
               <item>tehnični izrazi</item>
            </list>
            <div type="question" xml:id="suss-arhiv-000203.div1">
               <p xml:id="suss-arhiv-000203.p1">Kaj je athezijska sila — njena vloga pri tirničnih vozilih</p>
            </div>
            <div type="answer" xml:id="suss-arhiv-000203.div2">
               <p xml:id="suss-arhiv-000203.p2">V nekaj pregledanih slovarjih in priročnikih nismo uspeli najti vaše besedne zveze <q rend="italic">athezijska sila</q>. Priznati moram, da mi je beseda delovala znano, vendar sem si jo predstavljal drugače zapisano. Zelo verjetno imate tudi vi v mislih <q rend="italic">adhezijsko silo</q>.</p>
               <p xml:id="suss-arhiv-000203.p3">
                  <q rend="italic">Adhezija</q> je v SSKJ razložena kot <q>sila, ki privlači molekule različnih snovi</q>: npr. adhezija med gumijastim kolesom in cesto. Znotraj gesla <q rend="italic">adhezijski</q> pa SSKJ razloži tudi strokovni pomen, ki verjetno zanima vas:</p>
               <list xml:id="suss-arhiv-000203.list2">
                  <item xml:id="suss-arhiv-000203.item6">*(železnica) adhezijska lokomotiva — lokomotiva, ki vleče s trenjem koles ob tirnice; adhezijska teža — sila, s katero pogonske osi vozila pritiskajo na tir.</item>
               </list>
               <p xml:id="suss-arhiv-000203.p4">V Verbinčevem Slovarju tujk je <q rend="italic">adhezija</q> razložena kot: sprijemanje, sprijetje, sprijetost ... med molekulami različnih snovi (sprijetost med istovrstnimi molekulami naj bi bila kohezija), Enciklopedija tehnike pa razlaga <q rend="italic">adhezijo</q> kot <q rend="italic">sprijemljivost</q>. Iz nekaterih splošnih leksikonov smo izvedeli, da je <q rend="italic">adhezija</q> odgovorna za kapilarni dvig, sprijemanje zlatih lističev s podlago pri pozlačevanju ... vendar so to bolj vprašanja za <ref target="http://www.kvarkadabra.net/">fizike</ref>.</p>
               <p xml:id="suss-arhiv-000203.p5">Kaj več vam o verjetno iz fizikalnega izhajajočem železničarskem pomenu ne bi znali povedati. Navajamo še razlagi iz ameriškega slovarja Random House Webster's Unabridged Dictionary, ki pa se ju zaradi prepičlega znanja strokovnega (fizikalnega in železničarskega) jezika ne upamo prevajati.</p>
               <list xml:id="suss-arhiv-000203.list3">
                  <item xml:id="suss-arhiv-000203.item7">adhesion: (Railroads) a. the frictional resistance of rails to the tendency of driving wheels to slip. b. See factor of adhesion.</item>
                  <item xml:id="suss-arhiv-000203.item8">factor of adhesion (Railroads): the ratio of the force that can be exerted on driving wheels with full traction to the weight on the driving wheels, usually expressed as a percentage. Also called adhesion, adhesive factor.</item>
               </list>
            </div>
         </div>
         <div type="article" xml:id="suss-arhiv-000204"
              corresp="http://www2.arnes.si/~lmarus/suss/arhiv/suss-arhiv-000204.html">
            <head>Pomen besede nadstropje</head>
            <list type="keywords">
               <item>pomen</item>
               <item>pomen besed</item>
               <item>nadstropje</item>
               <item>podstrešje</item>
               <item>strokovni izrazi</item>
               <item>mansarda</item>
            </list>
            <div type="question" xml:id="suss-arhiv-000204.div1">
               <p xml:id="suss-arhiv-000204.p1">Zanima me pomen besede nadstropje oz. ali se lahko ta beseda na kakšenkoli način nanaša tudi na podstrešno stanovanje, v kolikor gre za dvonadstropno hišo + podstrešje.</p>
            </div>
            <div type="answer" xml:id="suss-arhiv-000204.div2">
               <p xml:id="suss-arhiv-000204.p2">Dokončnega odgovora vam ne moremo dati, lahko vam le povem, kako besedo razlaga SSKJ in kako to razlago razumem jaz. Moram pa vas opozoriti, da so najpristojnejši za odgovarjanje na podobna terminološka vprašanja verjetno arhitekti in posredniki z nepremičninami.</p>
               <p xml:id="suss-arhiv-000204.p3">SSKJ pravi takole (gesla smo skrajšali, saj vsebujejo kup za našo razpravo nepomembnih stvari):</p>
               <list xml:id="suss-arhiv-000204.list2">
                  <item xml:id="suss-arhiv-000204.item7">nadstropje ... del stavbe med dvema stropoma od pritličja navzgor: stavba ima klet, pritličje in dve nadstropji; prvo nadstropje; terasa v nadstropju / hiša je zidana v dve nadstropji (je dvonadstropna) / pod zemljo bodo tri nadstropja (etaže)</item>
               </list>
               <p xml:id="suss-arhiv-000204.p4">Po tej razlagi sodeč bi <q rend="italic">nadstropje</q> lahko bilo tudi podstrešno stanovanje, saj se tudi podstrešno stanovanje nahaja med dvema stropoma (za podstrešno stanovanje — mansardo — je streha hkrati tudi strop).</p>
               <p xml:id="suss-arhiv-000204.p5">Lahko pogledamo še geslo <q rend="italic">strop</q>, če morda to kaj bolj omejuje pomen nadstropja:</p>
               <list xml:id="suss-arhiv-000204.list3">
                  <item xml:id="suss-arhiv-000204.item8">strop ... vsak od delov stavbe, ki omejuje, zapira prostor, prostore od zgoraj: strop se je udrl; narediti nove strope; omara sega do stropa; zastar. hiša z dvema stropoma (nadstropjema)</item>
               </list>
               <p xml:id="suss-arhiv-000204.p6">
                  <q rend="italic">Strop</q> ni nujno raven in ni nujno ločen od strehe, bi se dalo sklepati. Torej ima tudi mansarda strop in je kot taka lahko nadstropje.</p>
               <p xml:id="suss-arhiv-000204.p7">Geslo <q rend="italic">podstrešje</q> pa nam govori, da je to nekaj drugega kot etaža/nadstropje:</p>
               <list xml:id="suss-arhiv-000204.list4">
                  <item xml:id="suss-arhiv-000204.item9">podstrešje, ... prostor v stavbi med streho in stropom najvišje etaže: preiskali so vso hišo, od kleti do podstrešja; sobo so mu naredili v podstrešju; veliko, zanemarjeno podstrešje / stanuje na podstrešju (v podstrešnem stanovanju)</item>
               </list>
               <p xml:id="suss-arhiv-000204.p8">
                  <q rend="italic">Podstrešje</q> je torej tisto, kar je nad najvišjo etažo (to je lahko tudi pritličje, zato tu ne moremo reči nadstropje (etaža je bolj splošen pojem kot nadstropje, saj lahko pomeni tudi pritličje in kleti)). Lahko ima urejeno stanovanje, vendar to očitno ni več etaža, temveč je podstrešno stanovanje ali mansarda.</p>
               <p xml:id="suss-arhiv-000204.p9">Svojega mnenja raje ne bom podal, ker bi vso stvar samo zakompliciral. Vprašali pa smo tudi arhitekta; pravi, da v njihovi stroki govorijo posebej o nadstropjih in posebej o mansardah. Hišo, kakršno opisujete, bi opisali kot P+2+M, kar pomeni pritličje z dvema nadstropjema in mansardo (vsega skupaj 4 etaže, vendar ne vem, kako arhitekti uporabljajo pojem etaža). Tako se menda običajno uporablja tudi pri nepremičninskih oglasih.</p>
            </div>
         </div>
         <div type="article" xml:id="suss-arhiv-000205"
              corresp="http://www2.arnes.si/~lmarus/suss/arhiv/suss-arhiv-000205.html">
            <head>Ali je kakšna vsebinska razlika med medmrežjem in medomrežjem</head>
            <list type="keywords">
               <item>besedotvorje</item>
               <item>dvojnice</item>
               <item>imena</item>
               <item>skupna imena</item>
               <item>strokovni izrazi</item>
               <item>računalniški izrazi</item>
               <item>medmrežje ali medomrežje</item>
               <item>tvorjenje besed</item>
               <item>obrazilo -je</item>
            </list>
            <div type="question" xml:id="suss-arhiv-000205.div1">
               <p xml:id="suss-arhiv-000205.p1">Ali je kakšna vsebinska razlika med <q>medmrežjem</q> in ‘medomrežjem"?</p>
            </div>
            <div type="answer" xml:id="suss-arhiv-000205.div2">
               <p xml:id="suss-arhiv-000205.p2">Za marsikatere besede/pojme računalništva in informatike velja, da še niso splošno sprejeti, dorečeni in uveljavljeni. In v vsej tej infozmedi tudi različici, kot sta <q rend="italic">medmrežje</q> in <q rend="italic">medomrežje</q>, zagotovo še ne vsebujeta splošno sprejete vsebinske/pomenske razlike.</p>
               <p xml:id="suss-arhiv-000205.p3">Njuna razlika v pomenu tudi ne izhaja iz njunih struktur. <q rend="italic">Medomrežje</q> naj bi vključevalo več <q rend="italic">omrežij</q>, <q rend="italic">medmrežje</q> pa več <q rend="italic">mrež</q>, zato nekateri trdijo, da je pravilneje <q rend="italic">medomrežje</q>. Pri tem pa je treba upoštevati vsaj troje:</p>
               <p xml:id="suss-arhiv-000205.p4">1. Obrazilo <q rend="italic">-je</q> lahko prinaša tudi pomen <q rend="italic">več x</q> (tako imenovana skupna imena, npr. <q rend="italic">kolesje — več koles</q>), torej tudi <q rend="italic">mrežje</q> lahko pomeni <q rend="italic">več mrež</q>, in to je lahko tudi pomen <q rend="italic">omrežja</q>.</p>
               <p xml:id="suss-arhiv-000205.p5">2. Žargonske pomene <q rend="italic">omrežja</q> in <q rend="italic">mreže</q> in morebitno ustaljenost izrazov v (računalniški, elektrotehniški ali telekomunikacijski) stroki.</p>
               <p xml:id="suss-arhiv-000205.p6">3. Relativno lahek izgovor, zapis itn., kar lahko včasih da prednost tudi pomensko samo 95-odstotno oziroma ne povsem ustrezni besedi pred pomensko 100-odstotno ustrezno — to govori v prid medmrežju.</p>
               <p xml:id="suss-arhiv-000205.p7">Gre za dve različni slovnično legitimni besedni tvorbi, ki imata precej verjetno istega nanosnika.</p>
            </div>
         </div>
         <div type="article" xml:id="suss-arhiv-000206"
              corresp="http://www2.arnes.si/~lmarus/suss/arhiv/suss-arhiv-000206.html">
            <head>Kaj naj bi pomenila <q>prbita poštajna</q>
            </head>
            <list type="keywords">
               <item>prevzemanje</item>
               <item>iz nemščine</item>
               <item>pomen</item>
               <item>pomen besed</item>
               <item>neznane besede</item>
               <item>izvor besed</item>
               <item>izvor besed</item>
               <item>iz nemščine</item>
               <item>prbita poštajna</item>
               <item>kletvice</item>
            </list>
            <div type="question" xml:id="suss-arhiv-000206.div1">
               <p xml:id="suss-arhiv-000206.p1">Od Tomaža prapra...pranekaj je zapil svoje premoženje in so ga potem po vasi (Dol pri Ljubljani) klicali PRBITA POŠTAJNA (ali PUŠTAJNA). Kaj za eno reč naj bi to pomenilo?</p>
            </div>
            <div type="answer" xml:id="suss-arhiv-000206.div2">
               <p xml:id="suss-arhiv-000206.p2">V SSKJ take besede ni.</p>
               <p xml:id="suss-arhiv-000206.p3">Janko iz Dola pri Ljubljani (rojen 1914) se spominja, da so pri njih starejši uporabljali <q rend="italic">puštajna</q> kot neko blago kletvico (npr. O ti puštajna). Drugje te besede ni zasledil. Jože (1935) pa pravi, da je zadevo slišal kot vzklik v Ljubljani, rabljeno v smislu <q rend="italic">prekleto</q> oziroma kaj podobnega (ugibanje) pri neki verni tetki — <q rend="italic">prekleto</q> je jasno prepovedano reči.</p>
               <p xml:id="suss-arhiv-000206.p4">
                  <q rend="italic">Poštajna</q> je dvopomensko geslo v Pleteršnikovem (Wolfovem) Slovensko-nemškem slovarju (1894/95):</p>
               <list rend="ordered" xml:id="suss-arhiv-000206.list2">
                  <item xml:id="suss-arhiv-000206.item11">die Bastei (v Velikem nemško-slovenskem slovarju prevedeno <q rend="italic">branik</q>)</item>
                  <item xml:id="suss-arhiv-000206.item12">das Apostem (v <q>običajnih</q> slovarjih tega gesla ni, npr. Veliki nemško-slovenski, mali Wahrig).</item>
               </list>
               <p xml:id="suss-arhiv-000206.p5">Po Glonarjevem Slovarju slovenskega jezika (1936) je <q rend="italic">poštajna</q>
                  <q>škarpa; vrh obzidja; — psovka: šent, neroda</q>; <q rend="italic">šent</q> je tu ‘milejši izraz za <q rend="italic">hudič</q>, <q rend="italic">vrag</q>’, prav tako <q rend="italic">šment</q>, <q rend="italic">šmenc</q>. <q rend="italic">Šent</q> (enako <q rend="italic">šmenc</q>) je naveden tudi v SSKJ, in sicer z rabama: 1. evfemistično <q rend="italic">hudič</q> in 2. vzklična kletvica.</p>
               <p xml:id="suss-arhiv-000206.p6">Prav možno je, da je Tomažev prapra...pranekaj kar naprej preklinjal oziroma rabil tole <q rend="italic">poštajno</q> in dobil vzdevek po svojem najpogostejšem/značilnem izustku. Ali pa je bil pač <q rend="italic">prbit vražiček/hudič/zlomek</q>.</p>
               <p xml:id="suss-arhiv-000206.p7">
                  <q rend="italic">Puštajna/poštajna</q> gotovo izvira iz nemščine, iz česa in kako je dobila ta (slovenski) pomen, je pa že druga štorija.</p>
            </div>
         </div>
         <div type="article" xml:id="suss-arhiv-000207"
              corresp="http://www2.arnes.si/~lmarus/suss/arhiv/suss-arhiv-000207.html">
            <head>Narečni izraz za mrliško vežico - kajner</head>
            <list type="keywords">
               <item>pomen</item>
               <item>pomen besed</item>
               <item>izvor besed</item>
               <item>iz nemščine</item>
               <item>kajner ali kalnar</item>
               <item>narečne besede</item>
               <item>neznane besede</item>
               <item>nemške popačenke</item>
            </list>
            <div type="question" xml:id="suss-arhiv-000207.div1">
               <p xml:id="suss-arhiv-000207.p1">Zanima me, kateri izraz (verjetno nemška popačenka) se na Gorenjskem uporablja v narečju za mrliško vežico, kajner ali kalnar?</p>
            </div>
            <div type="answer" xml:id="suss-arhiv-000207.div2">
               <p xml:id="suss-arhiv-000207.p2">Zanesljivega odgovora vam ne morem dati, saj ne ene ne druge besede nisem zasledil v kakšnem slovarju, tudi v starejših ne, prav tako ju ni v glosarčku nemških popačenk v slovenščini. Zato smo se zatekli kar k najstarejši metodi, ustnim virom. Kar nekaj Gorenjcev ni vedelo za nobeno od besed, babica ene od Šussovk pa je potrdila, da so mrliški vežici včasih rekli <q rend="italic">kajner</q>. Verjetno gre torej za krajevno precej omejeno ali pa precej zastarelo besedo. Omenjena babica je Jeseničanka.</p>
            </div>
         </div>
         <div type="article" xml:id="suss-arhiv-000208"
              corresp="http://www2.arnes.si/~lmarus/suss/arhiv/suss-arhiv-000208.html">
            <head>Pet- ali veččrkovne slovenske besede brez samoglasnikov</head>
            <list type="keywords">
               <item>besede brez samoglasnikov</item>
               <item>vzbrst</item>
            </list>
            <div type="question" xml:id="suss-arhiv-000208.div1">
               <p xml:id="suss-arhiv-000208.p1">Čim več slovenskih besed s 5 ali več črkami in nobenim samoglasnikom, prosim.</p>
            </div>
            <div type="answer" xml:id="suss-arhiv-000208.div2">
               <p xml:id="suss-arhiv-000208.p2">Pregledali smo elektronski SSKJ in ugotovili: besed s petimi črkami je 5605, od tega so le tri s petimi soglasniškimi črkami: <q rend="italic">zvrst</q>, <q rend="italic">čvrst</q>, <q rend="italic">čmrlj</q>. Našli smo tudi eno šestčrkovno besedo, ki ne vsebuje samoglasniških črk, tj. <q rend="italic">vzbrst</q>.</p>
            </div>
         </div>
         <div type="article" xml:id="suss-arhiv-000209"
              corresp="http://www2.arnes.si/~lmarus/suss/arhiv/suss-arhiv-000209.html">
            <head>Najdaljša slovenska beseda</head>
            <list type="keywords">
               <item>najdaljša slovenska beseda</item>
            </list>
            <div type="question" xml:id="suss-arhiv-000209.div1">
               <p xml:id="suss-arhiv-000209.p1">Enkrat ste mi že pomagali iz zagate, zdaj me pa zanima, če mi lahko poveste, katera slovenska beseda je najdaljša. Sem namreč varuška (au pair) v Franciji, kjer skrbim za dve nadobudni šolarki (1. in 3. razred), ki že znata šteti po slovensko in nekaj drugih besed, zdaj ju pa zanima najdaljša slovenska beseda.</p>
            </div>
            <div type="answer" xml:id="suss-arhiv-000209.div2">
               <p xml:id="suss-arhiv-000209.p2">Malo smo pobrskali po SSKJ v računalniski obliki in ugotovili naslednje:</p>
               <list xml:id="suss-arhiv-000209.list2">
                  <item xml:id="suss-arhiv-000209.item2">dialektičnomaterialističen - 26 črk</item>
                  <item xml:id="suss-arhiv-000209.item3">buržoaznomaterialističen - 24</item>
                  <item xml:id="suss-arhiv-000209.item4">marksistično-leninističen - 24</item>
                  <item xml:id="suss-arhiv-000209.item5">starocerkvenoslovanščina - 24</item>
                  <item xml:id="suss-arhiv-000209.item6">vsezaverodomcesarjevstvo - 24</item>
                  <item xml:id="suss-arhiv-000209.item7">anarhoindividualističen - 23</item>
                  <item xml:id="suss-arhiv-000209.item8">petinsedemdesetletnica - 22</item>
                  <item xml:id="suss-arhiv-000209.item9">znanstvenoraziskovalen - 22</item>
               </list>
               <p xml:id="suss-arhiv-000209.p3">Besede, ki smo jih navedli, so same tvorjenke (dialektičnomaterialističen). Možno jih je tudi poljubno daljšati (dialektičnomaterialističnost) ali pa tvoriti nove (dialektičnosocialnomaterialističnost). Potem so tu še tvorjenke s števili: štiriindevetdesetletni, 97-letni, 99-letnica. S tega stališča torej težko govorimo o najdaljši slovenski besedi.</p>
               <p xml:id="suss-arhiv-000209.p4">Da si bo lažje predstavljati pomen tako dolgih besed, vam navajamo tudi dva primera opisa gesel iz Slovarja:</p>
               <list xml:id="suss-arhiv-000209.list3">
                  <item xml:id="suss-arhiv-000209.item10">dialektičnomaterialističen -čna -o prid., nanašajoč se na dialektični materializem: dialektičnomaterialistični pogled na življenje</item>
                  <item xml:id="suss-arhiv-000209.item11">vsezaverodomcesarjevstvo -a s, ekspr. miselnost konservativne smeri v slovenski politiki v 19. stoletju, ki se je izražala v geslu vse za vero, dom, cesarja: vsezaverodomcesarjevstvo Kmetijskih in rokodelskih novic.</item>
               </list>
            </div>
         </div>
         <div type="article" xml:id="suss-arhiv-000210"
              corresp="http://www2.arnes.si/~lmarus/suss/arhiv/suss-arhiv-000210.html">
            <head>Kaj pravi SSKJ na uhajavi tok, ki teče po zvijavi žici</head>
            <list type="keywords">
               <item>besedotvorje</item>
               <item>neznane besede</item>
               <item>pridevniki</item>
               <item>pomen</item>
               <item>pomen besed</item>
               <item>uhajavi tok</item>
               <item>tvorjenje besed</item>
               <item>pripona -av</item>
               <item>zvijava žica</item>
            </list>
            <div type="question" xml:id="suss-arhiv-000210.div1">
               <p xml:id="suss-arhiv-000210.p1">Kaj pravi SSKJ na uhajavi tok, ki teče po zvijavi žici?</p>
            </div>
            <div type="answer" xml:id="suss-arhiv-000210.div2">
               <p xml:id="suss-arhiv-000210.p2">Brez panike. SSKJ ni tako zelo normativen, da bi lahko imel kakšen odnos do zgornjega stavka. Recimo, da gre pri tem bolj za interpretacijo osebe, ki SSKJ uporablja bodisi v informativne bodisi v slovenistične pravoverno-inkvizicijske namene.</p>
               <p xml:id="suss-arhiv-000210.p3">Žal stavku niste dodali kakšne dodatne informacije, recimo v kakšnem besedilu se je pojavil (strokovnem, leposlovnem ...). Sam sem usmerjen popolnoma družboslovno, tako da za stvari, povezane z elektriko, izrazoslovja žal ne poznam. Gre za pravilno tvorjen stavek, kaj pomeni, pa je druga stvar. Verjetno sta v vprašanju za vas zanimivi besedi: <q rend="italic">uhajav</q> in <q rend="italic">zvijav</q>.</p>
               <p xml:id="suss-arhiv-000210.p4">
                  <q rend="italic">Uhajav</q> v SSKJ sicer ne obstaja, je pa ustrezno tvorjena slovenska beseda (primerjaj npr. <q rend="italic">zaletav</q>, <q rend="italic">klepetav</q>). Če besede v SSKJ ni, to ne pomeni, da to ni standardna beseda (kaj šele, da ni slovenska), saj je SSKJ zajel le omejen kos slovenskega besedišča (pa še to že pred mnogimi leti). Pomen besede <q rend="italic">uhajav</q> bi se po analogiji s podobnimi primeri dalo razložiti kot <q rend="italic">tak, ki (rad) uhaja</q> (<q rend="italic">tak, ki (rad) klepeta</q>; <q rend="italic">tak, ki se (rad) zaletava</q>). Bolj natančen postopek bi bil določitev korena in njegovega pomena ter pomena končnice in še pomena spoja korena in končnice. To pa daleč presega okvir tega odgovora.</p>
               <p xml:id="suss-arhiv-000210.p5">
                  <q rend="italic">Zvijav</q> v SSKJ je in pomeni: <q>ki se da zvijati</q>.</p>
            </div>
         </div>
         <div type="article" xml:id="suss-arhiv-000211"
              corresp="http://www2.arnes.si/~lmarus/suss/arhiv/suss-arhiv-000211.html">
            <head>Izvor besede pripad</head>
            <list type="keywords">
               <item>tvorjenje besed</item>
               <item>izpeljanke</item>
               <item>pomen</item>
               <item>publicistični pomen</item>
               <item>pomen</item>
               <item>pomen besed</item>
               <item>izvor besed</item>
               <item>pripad</item>
               <item>neznane besede</item>
               <item>strokovni izrazi</item>
               <item>pravni izrazi</item>
            </list>
            <div type="question" xml:id="suss-arhiv-000211.div1">
               <p xml:id="suss-arhiv-000211.p1">Zanima me izvor besede pripad. Ali jo je novinar Dnevnika pravilno uporabil in kako jo je po vašem mnenju sploh izpeljal? ... Žal pa je pripad zadev na sodišča precej večji, kot jih je mogoče rešiti. Tako smo lani dobili na sodišča 465.000 zadev, vendar pa smo jih v sodnem postopku reševali le 97.000. Preostale zadeve so pripadle zemljiški knjigi ali izvršbi ... (Dnevnik, 4. marca 1999, stran 5: Sodniki polnijo zapore)</p>
            </div>
            <div type="answer" xml:id="suss-arhiv-000211.div2">
               <p xml:id="suss-arhiv-000211.p2">Besede <q rend="italic">pripad</q> SSKJ ne pozna, kar pa še ne pomeni, da ne more biti del pravne terminologije. V Velikem slovensko-nemškem slovarju je pod geslom <q rend="italic">pripad</q> naveden zgled <q rend="italic">pripad dediščine</q>, ki vsaj delno potrjuje tezo, da je beseda vezana na pravno stroko. V Pravnem terminološkem slovarju, ki je izšel leta 1999 in zajema le gradivo do leta 1991, je <q rend="italic">pripad</q> zabeležen le v zvezi <q rend="italic">pripad dediščine</q> in mu je torej pripisan le pomen, vezan na lastnino in posedovanje, kakor ga je mogoče izpeljati iz prvega pomena glagola <q rend="italic">pripasti</q> po SSKJ (postati last koga: četrtina dediščine je pripadla njemu ...). Možno je, da se je pripad s pomenom, ki ga uporabljajo tudi novinarji, razvil šele po letu 1991, torej v času, ki ga omenjeni slovar ne zajema. Iskani pomen lahko izpeljemo iz drugega pomena omenjenega glagola v SSKJ: publ. biti dodeljen, dan: pripadla mu je naloga, da stvar razišče. Kvalifikator publ. potrjuje novinarsko rabo tega pomena in torej tudi rabo izpeljanke, po kateri sprašujete.</p>
               <p xml:id="suss-arhiv-000211.p3">Tudi v Angleško-slovenskem in slovensko-angleškem terminološkem slovarju kriminologije in kazenskopravnih znanosti (1997) izraza ni. Posredujemo pa vam odgovor enega naših občasnih sodelavcev, študenta prava, ki piše takole:</p>
               <p xml:id="suss-arhiv-000211.p4">Pravzaprav je pomen besede pojasnjen že v odlomku iz časopisa: <q>Tako smo lani dobili na sodišče 465.000 zadev ...</q>. <q rend="italic">Pripad</q> je čudovit pravniški konstrukt za število zadev, ki jih sodišče (v tem primeru) oz. posamezni sodnik dobi v reševanje (in očitno izhaja iz glagola pripasti).</p>
            </div>
         </div>
         <div type="article" xml:id="suss-arhiv-000212"
              corresp="http://www2.arnes.si/~lmarus/suss/arhiv/suss-arhiv-000212.html">
            <head>Kaj pomeni glagol rulati</head>
            <list type="keywords">
               <item>prevzemanje</item>
               <item>iz angleščine</item>
               <item>pomen</item>
               <item>pomen besed</item>
               <item>slovenjenje</item>
               <item>neznane besede</item>
               <item>rulati</item>
            </list>
            <div type="question" xml:id="suss-arhiv-000212.div1">
               <p xml:id="suss-arhiv-000212.p1">Kaj je <q>rula</q> po slovensko?</p>
            </div>
            <div type="answer" xml:id="suss-arhiv-000212.div2">
               <p xml:id="suss-arhiv-000212.p2">
                  <q rend="italic">Rula</q> (sklepamo, da mislite na ta med mladino zelo pogost vzklik) je poslovenjena oblika angleškega glagola <q rend="italic">to rule</q>, ki mu je namesto angleške končnice za tretjo osebo dodana slovenska <q rend="italic">rule-s</q> &gt; <q rend="italic">rul-a</q>. Torej, <q rend="italic">bicikel rula</q> bi pomenilo nekaj takega kot <q rend="italic">bicikel je zakon - čez bicikel ga ni</q>.</p>
            </div>
         </div>
         <div type="article" xml:id="suss-arhiv-000213"
              corresp="http://www2.arnes.si/~lmarus/suss/arhiv/suss-arhiv-000213.html">
            <head>Kaj pomeni beseda celokupnost</head>
            <list type="keywords">
               <item>pomen</item>
               <item>publicistični pomen</item>
               <item>pomen</item>
               <item>pomen besed</item>
               <item>neznane besede</item>
               <item>celokupnost</item>
            </list>
            <div type="question" xml:id="suss-arhiv-000213.div1">
               <p xml:id="suss-arhiv-000213.p1">Danes sem našel novo zabavo v Virantovi knjigi: celokupnost.</p>
            </div>
            <div type="answer" xml:id="suss-arhiv-000213.div2">
               <p xml:id="suss-arhiv-000213.p2">V SSKJ je beseda <q>celokupnost</q> označena s kvalifikatorjem <q rend="italic">publ.</q>, kar pomeni, da sodi v publicistično zvrst jezika ter kot taka ne ustreza najstrožji normi slovenskega jezika — torej tudi ne sodi v kakšno strokovno literaturo. Janez Sršen v svoji knjigi Jezik naš vsakdanji kot zamenjavo zanjo predlaga naslednje: celokupen, celokupnost ... celoten, ves, v celoti, celota, celotnost, skupnost, vse skupaj. Beseda torej brez dvoma obstaja, je pa po svoji naravi (tj. statusu v govorni skupnosti) taka oziroma iz take zvrsti, da lahko — če se SSKJ ne moti — njena raba v zelo formalnem položaju pri naslovniku izzove rahlo negativno reakcijo. Ne tako močno kot kaka slengovska beseda, npr. <q rend="italic">skuliran</q>, pa vendar.</p>
            </div>
         </div>
         <div type="article" xml:id="suss-arhiv-000214"
              corresp="http://www2.arnes.si/~lmarus/suss/arhiv/suss-arhiv-000214.html">
            <head>Ali obstaja uradni slovenski izraz za internet</head>
            <list type="keywords">
               <item>medmrežje</item>
               <item>prevodi besed</item>
               <item>internet</item>
               <item>svetovni splet</item>
               <item>strokovni izrazi</item>
               <item>uradni izrazi</item>
               <item>nove besede</item>
               <item>strokovni izrazi</item>
               <item>računalniški izrazi</item>
               <item>slovenska ustreznica</item>
            </list>
            <div type="question" xml:id="suss-arhiv-000214.div1">
               <p xml:id="suss-arhiv-000214.p1">
                  <q>Po dolgem času sem si vzel nekaj časa</q> in se sprehodil po slovenskem delu interneta, pa sem naletel na vašo stran (doslej je še nisem poznal). Mimogrede sem se spomnil (najbrž je to neumno vprašanje, pa vendar): ali že obstaja uradni slovenski izraz za <q>internet</q>? V javnosti se jih namreč pojavlja več (različnih): medmrežje, medomrežje, svetovni splet, internet ...</p>
            </div>
            <div type="answer" xml:id="suss-arhiv-000214.div2">
               <p xml:id="suss-arhiv-000214.p2">Tak izraz ne obstaja. Zelo težko je v jezik umetno (potem ko se je že začela uporabljati npr. podomačena tujka) vpeljati neko besedo. (Primer tega je npr. beseda <q rend="italic">zgoščenka</q>.) Sčasoma bo verjetno prevladala ena izmed teh besed, ki bo izrinila druge in bo kot najobičajnejši izraz sprejeta tudi v standardni jezik. Ali pa se bodo besede razvrstile po jezikovnih plasteh, tako da bo ena knjižna, druga pogovorna, tretja hekerska ... Zdi se, da je beseda <q rend="italic">splet</q>(poleg <q rend="italic">interneta</q>) v rahli prednosti glede na ostale možnosti, slišati jo je namreč vedno pogosteje.</p>
               <p xml:id="suss-arhiv-000214.p3">Glej tudi odgovora na vprašanji <ref target="#suss-arhiv-000205">Ali je kakšna vsebinska razlika med medmrežjem in medomrežjem</ref>in <ref target="#suss-arhiv-000218">Kako prevajati angleško besedo online</ref>
               </p>
            </div>
         </div>
         <div type="article" xml:id="suss-arhiv-000215"
              corresp="http://www2.arnes.si/~lmarus/suss/arhiv/suss-arhiv-000215.html">
            <head>Kako se po slovensko reče besedi trzalica</head>
            <list type="keywords">
               <item>prevzemanje</item>
               <item>prevzete besede</item>
               <item>izvor besed</item>
               <item>iz grščine</item>
               <item>trzalica</item>
               <item>prevzemanje</item>
               <item>iz (srbo)hrvaščine</item>
               <item>slovenjenje</item>
               <item>plektrum</item>
            </list>
            <div type="question" xml:id="suss-arhiv-000215.div1">
               <p xml:id="suss-arhiv-000215.p1">Rad bi izvedel, kako se po slovensko reče besedi trzalica. To je tista stvar, s katero se igra kitara, ki jo držiš med prstoma.</p>
            </div>
            <div type="answer" xml:id="suss-arhiv-000215.div2">
               <p xml:id="suss-arhiv-000215.p2">Za začetek nekaj navedb iz raznih splošnih in področnih priročnikov:</p>
               <p xml:id="suss-arhiv-000215.p3">— <q rend="italic">trzalica</q>— (muz) ploščica, s katero se s trzljaji igra na glasbilo s strunami (SSKJ, 1991);</p>
               <p xml:id="suss-arhiv-000215.p4">— <q rend="italic">plektron</q>(muz) pri starih Grkih ... paličica za potegovanje po strunah (SSKJ, 1991);</p>
               <p xml:id="suss-arhiv-000215.p5">— <q rend="italic">plektron</q>— drsalica (...), s katero so v antiki brenkali na glasbila (Slovar tujk, 1979);</p>
               <p xml:id="suss-arhiv-000215.p6">— <q rend="italic">brenkala</q>— strunska glasbila, na katerih nastaja zven z brenkanjem s prsti ali s trzanjem s trzalico (plektrum) ... (Veliki splošni leksikon: v osmih knjigah — prva knjiga, 1997);</p>
               <p xml:id="suss-arhiv-000215.p7">— <q rend="italic">plektrum</q>— trzalica, s katero igramo nekatera brenkala (Glasbeni slovarček, 1970);</p>
               <p xml:id="suss-arhiv-000215.p8">— <q rend="italic">trzalica</q>(plektrum, plektron) — ploščica (...), ki jo rabimo za trzanje ali udarjanje po strunah glasbil ... (Leksikoni Cankarjeve založbe — Glasba, 1981).</p>
               <p xml:id="suss-arhiv-000215.p9">Iz teh navedb je dovolj jasno, da je tako v splošni kot strokovni rabi <q rend="italic">trzalica</q> povsem ustaljena beseda, saj se rabi celo za razlago manj običajnih (ali po SSKJ sodeč specifičnejših) izrazov, kot sta <q rend="italic">plektrum</q> (iz grščine prek latinščine) in <q rend="italic">plektron</q> (iz grščine). <q rend="italic">Drsalice</q>, kakor Slovar tujk razlaga <q rend="italic">plektron</q>, ni najti nikjer drugje — ne v glasbenem ne v kakšnem drugem pomenu. Očitno se po slovensko danes (in glede na Glasbeni slovarček že vsaj trideset let) <q rend="italic">plektrumu</q> torej reče kar <q rend="italic">trzalica</q>, pa čeprav smo to tvorjenko po vsej verjetnosti nekoč prevzeli iz srbohrvaščine; koren besede pa je obstajal že v praslovanščini in ga danes najdemo še v drugih slovenskih besedah (<q rend="italic">trzati</q>, <q rend="italic">trzniti</q>, <q rend="italic">trzljaj</q>), soroden pa je tudi korenom slovenskih besed kot na primer <q rend="italic">trgati</q>, <q rend="italic">trgatev</q> ...</p>
               <p xml:id="suss-arhiv-000215.p10">Dodatek k odgovoru:</p>
               <p xml:id="suss-arhiv-000215.p11">O vašem vprašanju sem povprašal tudi neko gospo z Glasbene mladine Slovenije. Njeno kratko in jedrnato mnenje vam navajam kar dobesedno (zabrisano je samo ime), <q>rockerji njegove generacije</q> pa so danes pri svojih petdesetih:</p>
               <p xml:id="suss-arhiv-000215.p12">‘XY pravi, da so oni (namreč rockerji njegove generacije) temu rekli <q rend="italic">trzalica</q> ali <q rend="italic">drsalica</q>, ampak takrat je bila še Juga in se ni tako sramovalo podobnih besed in končnic. Svoje besede menda nimamo, <q rend="italic">plektrum</q> je seveda uradna beseda, ki pa ni slovenska. XY predlaga <q rend="italic">trzalka</q>, če misliš, da bolj ugaja slovenskemu ušesu.’</p>
            </div>
         </div>
         <div type="article" xml:id="suss-arhiv-000216"
              corresp="http://www2.arnes.si/~lmarus/suss/arhiv/suss-arhiv-000216.html">
            <head>Slovenjenje imen članov kraljevih družin in drugih osebnih imen</head>
            <list type="keywords">
               <item>prevzemanje</item>
               <item>imena</item>
               <item>imena članov kraljevih družin</item>
               <item>imena</item>
               <item>židovska imena</item>
               <item>imena</item>
               <item>arabska imena</item>
               <item>imena</item>
               <item>osebna imena</item>
               <item>prevzemanje</item>
               <item>prevzeta osebna imena</item>
               <item>nabor znakov za osebno izkaznico</item>
               <item>slovenjenje</item>
            </list>
            <div type="question" xml:id="suss-arhiv-000216.div1">
               <p xml:id="suss-arhiv-000216.p1">Če prevajamo v slovenščino imena vladarjev, papežev in svetnikov, bi bilo po mojem logično in lepo, da bi tudi imena članov kraljevih družin, npr. princ Karel in princ Andrej. Tudi španski kralj nam je očitno kulturno veliko dlje kot angleška kraljica, sicer bi bil Ivan Karel in ne Juan Carlos. Seveda kakšne kraljice Beatrix ne gre prevajati, saj tudi s tankom ne pridemo na Triglav. Naprej se še čudim, da za židovska in zlasti arabska imena še vedno nimamo enotne transkripcije, čeprav se dosti pojavljajo v medijih. Včasih Mohamed, včasih Muhammad.</p>
            </div>
            <div type="answer" xml:id="suss-arhiv-000216.div2">
               <p xml:id="suss-arhiv-000216.p2">Po SPP 94 je pri prevzetih lastnih imenih možna:</p>
               <list xml:id="suss-arhiv-000216.list2">
                  <item xml:id="suss-arhiv-000216.item14">popolna poslovenitev; taka imena se imenujejo podomačena (<q rend="italic">Zevs</q>, <q rend="italic">Gutsman</q>, <q rend="italic">Šmid</q>, <q rend="italic">Petrarka</q>). Podomačitve so lahko tudi samo delne (<q rend="italic">Schmit</q>, <q rend="italic">Kryžanovski</q>);</item>
                  <item xml:id="suss-arhiv-000216.item15">delna poslovenitev; to so polcitatna imena (<q rend="italic">Schiller Schillerja</q>, <q rend="italic">Shakespeare Shakespear(j)a</q>). V imenovalniku ednine in morebitnem enakem tožilniku imajo lahko pisno citatno obliko, tj. pišejo se kakor v jeziku, iz katerega jih jemljemo.</item>
               </list>
               <p xml:id="suss-arhiv-000216.p3">Pri osebnih lastnih imenih, prevzetih iz latiničnih pisav, po SPP pisno podobo načeloma ohranjamo. Podomačujemo pa:</p>
               <list xml:id="suss-arhiv-000216.list3">
                  <item xml:id="suss-arhiv-000216.item16">imena grško-rimskega sveta (<q rend="italic">Ezop</q>, <q rend="italic">Evripid</q>— <q rend="italic">Plavt(us)</q>, <q rend="italic">Horac(ij)</q>) ali imena, prevzeta prek latinščine in grščine (<q rend="italic">Darej</q>, <q rend="italic">Elija</q>, <q rend="italic">Kristus</q>, <q rend="italic">Jogurta</q>);</item>
                  <item xml:id="suss-arhiv-000216.item17">imena vladarskih (in nekaterih plemiških) rodovin: <q rend="italic">Burboni</q>, <q rend="italic">Habsburžani</q>, <q rend="italic">Jagelonci</q>, <q rend="italic">Babenberžani</q>);</item>
                  <item xml:id="suss-arhiv-000216.item18">redka druga imena znanih zgodovinskih oseb: <q rend="italic">Petrarka</q>, <q rend="italic">Kolumb</q>, <q rend="italic">Galilej</q>, <q rend="italic">Luter</q>, <q rend="italic">Kalvin</q>, <q rend="italic">Gutsman</q>;</item>
                  <item xml:id="suss-arhiv-000216.item19">navadno svetniška imena: <q rend="italic">Franc Ksaver</q>, <q rend="italic">Frančišek Asiški</q>, <q rend="italic">Don Bosko</q>;</item>
                  <item xml:id="suss-arhiv-000216.item20">večino v slovenščino prevzetih imen in priimkov: <q rend="italic">Jože(f)</q>, <q rend="italic">Franc</q>, <q rend="italic">Marija</q>, <q rend="italic">Karmen</q>;</item>
                  <item xml:id="suss-arhiv-000216.item21">
                     <q rend="italic">Fuks</q>, <q rend="italic">Švajger</q>, <q rend="italic">Štern</q>, <q rend="italic">Popovič</q>, <q rend="italic">Dvoržak</q>; po tem zgledu tudi imena papežev in vladarjev: <q rend="italic">Elizabeta</q>, <q rend="italic">Franc Jožef</q>, <q rend="italic">Viktorija</q>, <q rend="italic">Janez XXIII</q>., <q rend="italic">Pij</q>; tako tudi slengovska imena, npr. <q rend="italic">Majk</q>, <q rend="italic">Džimi</q>;</item>
               </list>
               <p xml:id="suss-arhiv-000216.p4">Kot vidite, so navodila ohlapna, omehčana s pridevki <q rend="italic">navadno</q> in <q rend="italic">večinoma</q>, tako da je pri imenih vladarjev (ne)podomačitev bržkone odvisna predvsem od vsakokratnega konteksta in od ustaljene rabe, to pa pogosto krojijo mediji, v katerih se moda hitro obrne. Za imena drugih članov kraljevih družin pa podomačevanje ni predpisano niti ohlapno, torej ga lektorji verjetno ne podpirajo.</p>
               <p xml:id="suss-arhiv-000216.p5">
                  <q rend="italic">Kraljica Elizabeta</q> se že sloveni, je pa res, da je <q rend="italic">Elizabeta</q> na prvi pogled precej bližje angleški <q rend="italic">Elizabeth</q> kot španski <q rend="italic">Juan</q> našemu <q rend="italic">Ivanu</q> ali <q rend="italic">Janezu</q>, čeprav naj bi bila izvorno to ista imena. Kako bi se sploh odločili, kaj naj španski kralj bo, <q rend="italic">Ivan</q> ali <q rend="italic">Janez</q>? Za slovenjenje imena angleške kraljice pa obstaja tudi povsem praktičen razlog, saj ime vsebuje za Slovence neznani glas /?/ (<q rend="italic">th</q>), ki ga mnogi izgovarjajo s težavo, medtem ko pri španskem kralju takih težav ni /huan karlos/. Ob tem gre pri <q rend="italic">Elizabeti</q> (poleg omenjene glasoslovne) zgolj za oblikoslovno podomačitev — dodano je le tipično slovensko žensko obrazilo, kar nam omogoča nedvoumno sklanjanje imena. Pri Špancu pa gre za popolnoma drugo besedo.</p>
               <p xml:id="suss-arhiv-000216.p6">Vsa imena, prevzeta iz nelatiničnih pisav, med katere spadata tudi arabska in hebrejska, pa zapisujemo podomačeno. <q rend="italic">Muhammad</q> je poangleženo ime za ustanovitelja islama, slovenska podomačenka je <q rend="italic">Mohamed/Muhamed</q>. Za turške sultane s tem imenom je bolj v rabi oblika <q rend="italic">Mehmed</q>. Za prevzemanje angleških podomačenk v takih primerih moramo verjetno <q>kriviti</q> prezaposlene ali neobstoječe lektorje. Ko gre za angleško ime (čeprav izvorno arabsko), na primer za slovitega boksarja <q rend="italic">Muhammada Alija</q>, pa se ga verjetno ne bo slovenilo, saj k nam prihaja iz angleščine in s tem iz latinice, pa še kot osebno ime današnje dobe, ki za nas morda ni tako pomembno, da bi ga podomačevali — pa tudi lojalnost do osebne izbire imena je treba izkazovati. Če mi je ime recimo <q rend="italic">Erik</q>, nikakor ne bom zadovoljen, če me bodo Angleži predelali v <q rend="italic">Erica</q>. Topogledno imajo pač zgodovinske in zelo pomembne osebe poseben status, saj jih imamo vsi nekako tudi za svoje in jih prej podomačujemo. Imajo pa različni jeziki pri teh zadevah različne prakse.</p>
               <p xml:id="suss-arhiv-000216.p7">Omeniti velja še to, da nabor znakov za novo slovensko osebno izkaznico vsebuje poleg črk slovenske abecede še ä, ö, ü, x, y, w, q, ć in đ.</p>
            </div>
         </div>
         <div type="article" xml:id="suss-arhiv-000217"
              corresp="http://www2.arnes.si/~lmarus/suss/arhiv/suss-arhiv-000217.html">
            <head>Coca-Cola, kokakola, kola</head>
            <list type="keywords">
               <item>imena</item>
               <item>stvarna lastna imena</item>
               <item>imena</item>
               <item>občna imena</item>
               <item>podjetje</item>
               <item>prevzemanje</item>
               <item>prevzete besede</item>
               <item>coca-cola</item>
               <item>kokakola</item>
               <item>slovenjenje</item>
               <item>imena</item>
               <item>imena blagovnih znamk</item>
               <item>velika/mala začetnica</item>
            </list>
            <div type="question" xml:id="suss-arhiv-000217.div1">
               <p xml:id="suss-arhiv-000217.p1">Zanima me, kaj vaš možganski trust meni o pijači, ki jo proizvaja podjetje Coca-Cola in ima v originalu, pa tudi vseh drugih jezikih z latinskimi zapisi, enako ime — tako po izgovorjavi kot po zapisu. Vem, da nekateri slavisti vztrajajo, da se pijača zapiše kot kokakola. To se meni zdi popoln nesmisel, ker:</p>
               <p xml:id="suss-arhiv-000217.p2">— proizvajalec in njegov slovenski partner prodajata Coca-Colo in v oglaševanje blagovne znamke vlagata veliko denarja (podobno kot Microsoft prodaja okolje Windows, ne pa nemara Okna) (kako bi se počutil človek, ki bi mu slavisti — zaradi domačnosti — tuje ime kar poslovenili?);</p>
               <p xml:id="suss-arhiv-000217.p3">— fonetični zapis izstopa (kako potem napišemo Sprite? Sprajt!?) in</p>
               <p xml:id="suss-arhiv-000217.p4">— pri zapisu kokakola ni jasno, ali mislimo na Coca-Colin izdelek ali na vrsto (temnejšo, ponavadi karamelizirano, gazirano pijačo — po mojem mnenju bi za oznako vrste v slovenščini morali uporabljati kola).</p>
               <p xml:id="suss-arhiv-000217.p5">Menim TOREJ:</p>
               <p xml:id="suss-arhiv-000217.p6">* <q>kokakole</q> v slovenščini ne potrebujemo, saj lahko glavni izdelek Coca-Cole imenujemo preprosto Coca-Cola, kot to piše tudi na embalaži</p>
               <p xml:id="suss-arhiv-000217.p7">* za oznako vrste izdelka pa povsem zadošča kola, ki se v različnih zapisih pojavlja kot drugi del imen takih pijač (podobno kot v angleščini).</p>
               <p xml:id="suss-arhiv-000217.p8">Veselilo me bo, če bom izvedel še vaše mnenje o problemu. Podvprašanje: Ali menite, da je imena blagovnih znamk potrebno pisati z malo, kot imena avtomobilov?</p>
            </div>
            <div type="answer" xml:id="suss-arhiv-000217.div2">
               <p xml:id="suss-arhiv-000217.p9">Pri zapisovanju <q rend="italic">Coca-Cole</q> naletimo na dve vprašanji oz. problema. <q rend="italic">Coca-Cola</q> je lahko lastno ime ali pa se rabi kot vrstno poimenovanje podobnih izdelkov (torej občno ime), kar po SPP vpliva vsaj na začetnico. <q rend="italic">Coca-Cola</q> pa je kot tuja beseda, to velja za občno rabo, lahko zapisana na več načinov (citatno, polcitatno, podomačeno).</p>
               <p xml:id="suss-arhiv-000217.p10">Za začetek vam bomo navedli nekaj odstavkov iz SPP 94. Z veliko začetnico pišemo lastna imena. <q>Lastna imena so poimenovanja (...) in stvarnih danosti (npr. imena krajev, delov zemeljskega površja, nebesnih teles, ustanov, delovnih organizacij in podjetij, umetnostnih del ipd.) ...</q> V kasnejši razdelitvi stvarnih lastnih imen najdemo tudi tale razdelek: <q>8. imenovalni prilastki k vrstnim imenom tehničnih izdelkov in trgovskih znamk: cigarete Filter 57, otroška soba Boštjan, pisalni stroj Olivetti ...</q>.</p>
               <p xml:id="suss-arhiv-000217.p11">
                  <q rend="italic">Coca-Cola</q> bi po tej logiki morala spadati med lastna imena podjetij oz. proizvodov, ki se zapisujejo v citatni obliki z veliko začetnico. Pisno podobo lastnih imen namreč načeloma ohranjamo. SPP: <q>Nekatera stvarna lastna imena navadno puščamo nespremenjena, npr. imena glasil in podjetij: Elle, Spiegel, News Week, Oslobođenje, Fiat, General Motors. Po potrebi se taka imena lahko tudi prevajajo.</q>
               </p>
               <p xml:id="suss-arhiv-000217.p12">Drugače SPP obravnava prevzeta občna imena. Ta naj bi se v zapisu načeloma slovenila. Pri obravnavi občnih imen pa je pravopis v svojih določilih tudi malo čuden. SPP: <q>Trgovska in proizvodna podjetja iz komercialnih razlogov pogosto prevzemajo tuje besede in jih tudi pišejo v izvirni obliki (taka poimenovanja pa si tudi izmišljajo). To je za knjižni jezik nepriporočljivo; če pa do tega že pride, jih pišemo po pravilih za navadne slovenske besede, npr. coca-cola, juice, nylon, cocta — kokakola, džus, najlon, kokta.</q> Pa vendar ta odstavek ne določa, da bi se pijača, ki se imenuje <q rend="italic">Coca-Cola</q>, zapisovala kot <q rend="italic">Kokakola</q>, saj govori o pijači <q rend="italic">coca-coli</q> (<q rend="italic">kokakoli</q>), torej o vrsti pijače, ki je verjetno <q rend="italic">Coca-Coli</q> podobna. Ta bi se morala zapisovati <q rend="italic">kokakola</q>. Vprašanje je, ali obstaja kokakola kot vrsta pijače. V gostilnah, kjer je na ceniku zapisana <q rend="italic">Coca-Cola</q>, to ne pomeni katerekoli pijače, ki je <q rend="italic">Coca-Coli</q> podobna, temveč konkretno pijačo, ki jo proizvaja <q rend="italic">Coca-Cola Company</q>.</p>
               <p xml:id="suss-arhiv-000217.p13">Tudi slovenisti, ki po vašem mnenju vztrajajo v nesmiselnem zapisovanju, ne govorijo o konkretni pijači <q rend="italic">Coca-Coli</q>, temveč o napitku <q rend="italic">kokakola</q>, napitku s podobno aromo, kot jo ima pijača <q rend="italic">Coca-Cola</q>. To se vidi tudi po začetnici, ki jo uporabljajo.</p>
               <p xml:id="suss-arhiv-000217.p14">Kar se pijače <q rend="italic">Coca-Cole</q> tiče, torej ni dilem. Ko imamo v mislih <hi rend="bold">ime</hi> konkretne pijače v nezgrešljivi steklenici, bomo to pisali v citatni obliki z veliko začetnico; torej <q rend="italic">Coca-Cola</q>. Ko pa imamo v mislih vrsto pijače, bi po SPP morali pisati <q rend="italic">kokakola</q>.</p>
               <p xml:id="suss-arhiv-000217.p15">Drugo vprašanje je, ali je <q rend="italic">kokakola</q> pravilno ime za to vrsto pijač. Ime znanega proizvajalca se sčasoma pogosto začne uporabljati za poimenovanje celotne vrste proizvodov. Tako poznamo v slovenščini <q rend="italic">adidaske</q>, <q rend="italic">superge</q>, <q rend="italic">hilti</q>, <q rend="italic">kalodont</q> in še bi lahko naštevali. O pravilnosti tega poimenovanja si ne bi upal dajati dokončnih sodb, se pa strinjam z vami, da bi bilo <q rend="italic">kola</q> bolj smiselno ime, saj poznamo mnogo <q rend="italic">kol</q>: <q rend="italic">Pepsi Cola</q>, <q rend="italic">American Cola</q>, <q rend="italic">Sola Cola</q>, <q rend="italic">Mercator Cola</q> ... in eno samo <q rend="italic">Coca-Colo</q>.</p>
               <p xml:id="suss-arhiv-000217.p16">Pododgovor: Kot je zgoraj že omenjeno, določa pravopis blagovnim znamkam velike začetnice. Z malo se zapisujejo le, ko so rabljene vrstno.</p>
               <table xml:id="suss-arhiv-000217.table1">
                  <row>
                     <cell xml:id="suss-arhiv-000217.cell1">
                        <q rend="italic">Kadi neko moravo.</q>
                     </cell>
                     <cell xml:id="suss-arhiv-000217.cell2">
                        <q rend="italic">Daj mi en tisti tvoj galua.</q>
                     </cell>
                  </row>
                  <row>
                     <cell xml:id="suss-arhiv-000217.cell3">
                        <q rend="italic">Kupil sem si cigarete Morava.</q>
                     </cell>
                     <cell xml:id="suss-arhiv-000217.cell4">
                        <q rend="italic">V trgovini so imeli le Gauloises ultra légeres.</q>
                     </cell>
                  </row>
               </table>
            </div>
         </div>
         <div type="article" xml:id="suss-arhiv-000218"
              corresp="http://www2.arnes.si/~lmarus/suss/arhiv/suss-arhiv-000218.html">
            <head>Kako prevajati angleško besedo online</head>
            <list type="keywords">
               <item>internet</item>
               <item>strokovni izrazi</item>
               <item>računalniški izrazi</item>
               <item>online</item>
               <item>prevodi besed</item>
               <item>priključno</item>
               <item>slovenska ustreznica</item>
            </list>
            <div type="question" xml:id="suss-arhiv-000218.div1">
               <p xml:id="suss-arhiv-000218.p1">Zanima me, če ste vrli slavisti že pogruntali, kako bi prebesedili angleški <q>online</q>. Saj veste: online games, buy online ... The page is now online, I am online ... internet in to, ne? Na živce mi gre, ker se moram pri pisanju izogibati tej, sicer v žargonu zelo pogosti besedni zvezi. Upam, da boste ŠUSS-ovci uspeli pihniti kozla v kravji rog ali karkoli pač že.</p>
            </div>
            <div type="answer" xml:id="suss-arhiv-000218.div2">
               <p xml:id="suss-arhiv-000218.p2">
                  <q rend="italic">Online</q> še nima prave (ustaljene) slovenske ustreznice. Nekateri ga slovenijo kot <q rend="italic">priključno</q>, vendar če je o <q rend="italic">priključnem prebiranju pošte</q> še smiselno govoriti, tega ne moremo trditi za <q rend="italic">online trgovine</q>. Do zdaj sem slišal govoriti le o <q rend="italic">spletnih trgovinah</q> in <q rend="italic">spletnem poslovanju</q>. Tretja formulacija, ki se pojavlja kot ustreznica angleškemu <q rend="italic">online</q>, pa je predložna zveza s samostalnikom <q rend="italic">internet</q>: npr. <q rend="italic">shop/buy online</q> — <q rend="italic">kupovati/kupiti prek interneta</q> (<q rend="italic">spleta</q>), <q rend="italic">online reservations</q> — <q rend="italic">rezervacije prek interneta</q> (<q rend="italic">spleta</q>), <q rend="italic">we are now online</q> — <q rend="italic">zdaj nas najdete tudi na internetu</q> (<q rend="italic">spletu</q>). Vse torej kaže, da bo slovenščina (vsaj še nekaj časa) uporabljala za prevajanje te modne angleške besede več za različne zveze primernih besed (med drugim morda tudi <q rend="italic">onlajn/online</q>).</p>
            </div>
         </div>
         <div type="article" xml:id="suss-arhiv-000219"
              corresp="http://www2.arnes.si/~lmarus/suss/arhiv/suss-arhiv-000219.html">
            <head>Kako sloveniti ameriški politični naziv Secretary</head>
            <list type="keywords">
               <item>nazivi</item>
               <item>politični nazivi</item>
               <item>nazivi</item>
               <item>državniški nazivi</item>
               <item>minister in sekretar</item>
               <item>secretary</item>
               <item>raba besed</item>
               <item>prevodi besed</item>
               <item>slovenjenje</item>
            </list>
            <div type="question" xml:id="suss-arhiv-000219.div1">
               <p xml:id="suss-arhiv-000219.p1">Zanima me naslednje: Ameriški državni sistem ima sekretarje, za razliko od evropskega, ki ima ministre. Slovenski mediji vztrajno naslavljajo gospo Albright s sekretarko, gospoda Cohena pa z ministrom, kar je, priznajte, rahlo čudno. Prvič zato, ker slovenski državni sekretarji/sekretarke po funkciji niso primerljivi(e) z ameriškimi — torej je oznaka sekretar s tega vidika nepravilna. Drugič pa zato, ker imata oba, gospod Cohen in gospa Albright enak naziv, torej bi moral biti prevod v slovenščini enak za oba. Se motim, če rečem, da je vse skupaj rahlo seksistično in prevzeto iz socializma, ko so bile ženske tajnice (sekretarke), moški pa ministri? Na TV Slovenija se jim na moje vprašanje ni zdelo vredno odgovoriti, na POP TV so mi dejali, naj bom tiho, ker je to vprašanje stroke in kaj sploh hočem z <q>novorekom</q>(???), ko so jih pa vendar na FDV naučili te (diskriminativne) rabe ... Kaj pravite pa vi???</p>
            </div>
            <div type="answer" xml:id="suss-arhiv-000219.div2">
               <p xml:id="suss-arhiv-000219.p2">Pri poimenovanjih političnih nazivov iz hierarhičnih struktur, ki so pri nas slabo poznane, se hitro dogodijo takšne in podobne netočnosti. Novinarski jezik je nasploh nagnjen k jezikovnim nedoslednostim in napačnim poimenovanjem. To seveda izhaja iz narave novinarskega dela, ki je v naglici često netemeljito in nepremišljeno in ki marsikdaj v veliki meri temelji na prepisovanju od drugih novinarjev (v mislih imam zlasti razne fraze in poimenovanja, četudi so neustrezna). Po drugi strani ni z besedama <q rend="italic">sekretar</q> in <q rend="italic">minister</q> jezikovnosistemsko čisto nič narobe, tako da se izmuznejo tudi mimo morebitnih lektorjev, saj neustreznost izvira iz pomenske nekompatibilnosti na ravni dveh jezikov.</p>
               <p xml:id="suss-arhiv-000219.p3">Zelo zanimiva se mi zdi vaša teza, da gre za seksizem in ostanek socialističnega sistema. Sam tega sicer ne čutim. Možna razlaga bi bila tudi, da je pri besedi <q rend="italic">sekretar</q> veliko lažje izgovoriti žensko obliko besede kot pri besedi <q rend="italic">minister</q>: <q rend="italic">sekretarka</q>/<q rend="italic">ministrica</q>. Kar pa je seveda tudi vprašanje rabe; ob intenzivni uporabi besede <q rend="italic">ministrica</q> bi se nam tudi ta zdela popolnoma sprejemljiva/lahko izgovorljiva. Lahko tudi, da gre za trenje med dvema pogledoma na prevajanje nazivov: ali čim bližje originalu ali z besedo, ki v slovenščini odraža primerljivo družbeno vlogo.</p>
               <p xml:id="suss-arhiv-000219.p4">Kadar govorimo o diskriminaciji, se hitro zapletemo v različne vrednostne sisteme, ki hkrati soobstajajo v družbi. Sam nimam občutka, da bi mediji negativno slikali ženske v politiki, je pa tudi res, da politike skorajda ne spremljam.</p>
               <p xml:id="suss-arhiv-000219.p5">Pri vprašanjih, kot je vaše, je nemogoče podati nerelativen odgovor, upam pa, da ste z odgovorom vseeno zadovoljni.</p>
               <milestone unit="none" rend="horizontal-rule"/>
               <p xml:id="suss-arhiv-000219.p6">Ob branju kolegovega odstavka, ki govori o <q>trenju med dvema pogledoma na prevajanje nazivov</q>, so me zasrbeli prsti, zato še tole spodnje pisanje. Ob soočenju dveh različnih, pa v našem primeru še vedno dokaj podobnih kultur imamo pri prenašanju specifičnih družbenoureditvenih fenomenov iz ene kulture/jezika v drugo kulturo/jezik načelno vsaj tri možne pristope:</p>
               <p xml:id="suss-arhiv-000219.p7">1. lahko poskusimo pripadniku ciljne kulture (za našo rabo v Sloveniji živečemu osebku s slovenščino kot maternim jezikom) pojav iz izhodiščne kulture približati tako, da mu zanj ponudimo najbližjo (pa skoraj nikoli popolno) ustreznico iz njegove lastne kulture in jezika;</p>
               <p xml:id="suss-arhiv-000219.p8">2. lahko poskusimo pojav (dobesedno) opisati oziroma prevesti;</p>
               <p xml:id="suss-arhiv-000219.p9">3. lahko prevzamemo tujko (ker se nam zdi, da prevod ni uspešen, in je pojem hkrati tako značilen za izhodiščno kulturo, v njej tako edinstven, da je najbolje obdržati kar originalni izraz, ki ga bodo v ciljni kulturi sčasoma dovolj spoznali, da ne bo več predstavljal težav pri sporazumevanju, torej bo postal del ciljnega (slovenskega) besednjaka za opisovanje razmer v izhodiščni kulturi).</p>
               <p xml:id="suss-arhiv-000219.p10">Logično vprašanje je, kako se med temi strategijami odločimo. Odgovor je seveda zmuzljiv: vsakič sproti, upoštevaje čim več prednosti in slabosti vsake od možnosti v konkretnem primeru, ki ga določajo vrsta in namen besedila, relativna bližina kultur in poznanost prvine v ciljni kulturi, prestižnost izhodiščne kulture/jezika, ciljna publika ipd. Enoznačnega odgovora torej ni, zato običajno tudi ni soglasja glede najustreznejše strategije.</p>
               <p xml:id="suss-arhiv-000219.p11">V konkretnem primeru M. Albright in W. Cohena je na prvi pogled res nenavadno, da prvo nazivajo s <q rend="italic">sekretarko</q>, drugega pa z <q rend="italic">ministrom</q>, ko pa zasedata enaka položaja v različnih resorjih in Američani oba nazivajo s <q rend="italic">Secretary</q>. (Mimogrede, v zadnji številki Delove priloge Ona je na naslovnici napis, ki napoveduje prispevek o <q rend="italic">ameriški zunanji ministrici</q>.) Res je tudi, da ima nazivanje ameriških ministrov s <q rend="italic">sekretarji</q> v slovenskem prostoru to slabo stran, da jih bomo nepoučeni vsaj prvikrat po funkciji bržkone enačili s sekretarji v slovenski družbenopolitični ureditvi — in v tem po tuji krivdi grešili. Drži pa tudi, da jih kasneje tako razlikujemo od slovenskih ministrov, s katerimi si nekatere pristojnosti sicer gotovo delijo, povsem enaki pa si po svojih funkcijah vseeno niso.</p>
               <p xml:id="suss-arhiv-000219.p12">Očitno se besedilotvorcem v tem primeru zdi raba približka izvirnemu izrazu najustreznejša. Če ne drugega, postane že samo zaradi rabe te besede takoj jasno, da določeno besedilo ne govori o slovenskih <q rend="italic">ministrih</q>(niti o kakšnih drugih), ampak o ameriških. Prav tako bi lahko o hrvaškem <q rend="italic">saboru</q> govorili kot o <q rend="italic">parlamentu</q>, pa se nam očitno zdi, da tako povemo nekaj več oziroma smo bolj natančni, hkrati pa ne zanemarjamo nekaterih (majhnih) razlik, ki to varianto parlamenta ločijo od drugih. Res pa je tudi, da se položaj slovenskega zunanjega ministra glede na svetovno pomembnost in vplivnost nikakor ne more primerjati s položajem ameriške zunanje ministrice — morda za koga tudi iz tega izhaja potreba po razlikovanju. Tudi o ameriški vladi se večinoma govori kot o <q rend="italic">Clintonovi administraciji</q> (iz ameriškega <q rend="italic">Clinton administration</q>), čeprav <q rend="italic">administracija</q> pri nas sprva ni pomenila vlade; pravzaprav še danes ne pomeni tega, razen v zvezi z ameriško družbo, za druge vlade pa se nam izraz <q rend="italic">vlada</q> očitno zdi dovolj ustrezen. Jasno pa je, da večja, močnejša, prestižnejša ko je neka kultura, bolj se nam bo zdelo pomembno, da ne zanemarimo prav nobene razlike oziroma da uporabimo kar največ njihovih poimenovanj. In ameriška kultura in družba sta v teh pogledih trenutno verjetno prav pri vrhu.</p>
               <p xml:id="suss-arhiv-000219.p13">Če s tega stališča pogledamo različno nazivanje W. Cohena in M. Albright, se zdi smiselno celo to, da zaseda M. Albright pomembnejši in prestižnejši položaj kot W. Cohen, saj se je slovenskim besedilotvorcem očitno zdelo nujneje ohraniti izraz za njen položaj in ga tako ločiti od drugih, medtem ko so položaj W. Cohena s podomačenjem naziva mirne duše izenačili z našimi ministri. To pa povsem spodbija vaše namigovanje na seksizem oziroma mu lahko celo spreminja usmeritev, žrtve bi v tem primeru bili _ _ _ _ _.</p>
               <p xml:id="suss-arhiv-000219.p14">Ne vem, če je funkcija sekretarja/ke pri nas nekoč (v socializmu, pravite) bolj ali manj pomenila tajnico (sekretarji partije so bili skoraj najpomembnejše osebe v njej), vsekakor pa naši današnji sekretarji/ke po ministrstvih opravljajo precej višjo strokovno in politično funkcijo, torej nazivanje M. Albright z (<q rend="italic">državno</q>) <q rend="italic">sekretarko</q> po mojem ne bi moglo biti ne vem kako slabšalno, poniževalno in torej seksističnega izvora. (In tudi ameriške ministrske funkcije (Secretary) v angleščini verjetno nihče ne zamenjuje s pomenom tajnice, kar sicer sama beseda <q rend="italic">secretary</q> tudi pomeni.)</p>
               <p xml:id="suss-arhiv-000219.p15">Morda bo zgornje pisanje izpadlo kot zagovarjanje novinarjev oziroma prevajalcev, zato naj povem še to, da se mi v resnici zdi zelo verjetno, da do takih poimenovanj res pride zaradi nepremišljenih in prehitrih odločitev piscev, ki morajo (vedno v časovni stiski) kaj prestaviti v slovenščino, pa gre to najlažje kar s poslovenjenjem tujega izraza, čeprav lahko ta v slovenščini funkcionira manj ustrezno. Verjetno marsikdaj tudi ne vedo čisto natančno, kakšno funkcijo npr. Secretary of State ima, glede na to, da je v slovenščini poimenovanje povsem drugačno (bližje pa sta si topogledno Secretary of Defense in slovenski minister za obrambo). V primerih, kot sta omenjena <q rend="italic">sekretarka</q> in <q rend="italic">administracija</q>, pa pisca v ta (najlažji in v tistem trenutku morda manj ustrezen) izhod potegne kar samo, saj slovenska oblika besede že obstaja, zanemarijo pa razliko v pomenu oziroma že obstoječi besedi dodajo nov pomen, nadaljnja raba pa to potrdi ali zavrže.</p>
               <p xml:id="suss-arhiv-000219.p16">Kot zanimivost pa povejmo še to, da se po Longman Dictionary of English Language and Culture v ameriški angleščini za ameriške vladne oddelčne šefe rabi izraz <q rend="italic">Secretary</q>, za tuje, na primer slovenske, pa večinoma beseda <q rend="italic">Minister</q>.</p>
            </div>
         </div>
         <div type="article" xml:id="suss-arhiv-000220"
              corresp="http://www2.arnes.si/~lmarus/suss/arhiv/suss-arhiv-000220.html">
            <head>Kakšen je slovenski izraz za besedo aplikacija</head>
            <list type="keywords">
               <item>strokovni izrazi</item>
               <item>računalniški izrazi</item>
               <item>aplikacija</item>
               <item>prevodi besed</item>
               <item>slovenska ustreznica</item>
            </list>
            <div type="question" xml:id="suss-arhiv-000220.div1">
               <p xml:id="suss-arhiv-000220.p1">Kakšen je slovenski izraz za APLIKACIJO?</p>
            </div>
            <div type="answer" xml:id="suss-arhiv-000220.div2">
               <p xml:id="suss-arhiv-000220.p2">
                  <q rend="italic">Aplikacija</q> po Verbinčevem Slovarju tujk pomeni <q>uporaba (načela, zakona itd.) za določen primer; razširitev česa na kaj; prilagoditev ...</q> in izhaja iz latinskega glagola <q rend="italic">applicare</q> s pomenom: uporabiti pri čem, prilagoditi ...</p>
               <p xml:id="suss-arhiv-000220.p3">Predvidevam, da govorite o računalniškem izrazu. V Angleško-slovenskem in slovensko-angleškem računalniškem slovarčku je <q rend="italic">application</q> prevedeno kot <q rend="italic">aplikacija</q>, <q rend="italic">uporaba</q>. V slovenskih Windowsih pa je <q rend="italic">application</q>, ki se v angleščini nanaša na tako rekoč kakršnokoli programsko opremo, prevedeno kot <q rend="italic">program</q>. Če se ne motim, piše <q rend="italic">Zapri vse delujoče programe</q> (<q rend="italic">Close all running applications</q>).</p>
            </div>
         </div>
         <div type="article" xml:id="suss-arhiv-000221"
              corresp="http://www2.arnes.si/~lmarus/suss/arhiv/suss-arhiv-000221.html">
            <head>Kako sloveniti naziv <q>production manager</q>
            </head>
            <list type="keywords">
               <item>prevodi besed</item>
               <item>production manager</item>
               <item>nazivi</item>
               <item>poslovni nazivi</item>
            </list>
            <div type="question" xml:id="suss-arhiv-000221.div1">
               <p xml:id="suss-arhiv-000221.p1">Zanima me, kako bi se po naše reklo <q>production managerju</q>.</p>
            </div>
            <div type="answer" xml:id="suss-arhiv-000221.div2">
               <p xml:id="suss-arhiv-000221.p2">Angleško-slovenski in slovensko-angleški poslovni slovar:</p>
               <p xml:id="suss-arhiv-000221.p3">production manager — vodja ali direktor proizvodnje.</p>
            </div>
         </div>
         <div type="article" xml:id="suss-arhiv-000222"
              corresp="http://www2.arnes.si/~lmarus/suss/arhiv/suss-arhiv-000222.html">
            <head>Kako bi lahko prevedli naziv ekscelenca</head>
            <list type="keywords">
               <item>prevzemanje</item>
               <item>iz nemščine</item>
               <item>prevodi besed</item>
               <item>ekscelenca</item>
               <item>nazivi</item>
               <item>državniški nazivi</item>
               <item>slovenska ustreznica</item>
               <item>izvor besed</item>
               <item>iz latinščine</item>
            </list>
            <div type="question" xml:id="suss-arhiv-000222.div1">
               <p xml:id="suss-arhiv-000222.p1">Zanima me beseda ekscelenca, kako bi se glasila v slovenščini?</p>
            </div>
            <div type="answer" xml:id="suss-arhiv-000222.div2">
               <p xml:id="suss-arhiv-000222.p2">SSKJ pravi tole:</p>
               <list xml:id="suss-arhiv-000222.list2">
                  <item xml:id="suss-arhiv-000222.item10">ekscelenca -e [tudi ekse-] ž, s svojilnim zaimkom, v nekaterih državah naslov za najvišje državne predstavnike: njegova ekscelenca gospod minister; njegova ekscelenca vas bo takoj sprejela / kot nagovor vaša ekscelenca / palača ekscelence guvernerja</item>
               </list>
               <p xml:id="suss-arhiv-000222.p3">Oglati oklepaj pomeni, da ima beseda ekscelenca poleg izgovora <q rend="italic">/ekscelenca/</q> tudi izgovorno varianto <q rend="italic">/ekselenca/</q> (brez -c-). Podobno (namreč brez -c-) se izgovarja ta beseda tudi v francoščini in angleščini. Beseda sama po Slovarju tujk izvira iz latinščine: lat. excellentia iz excellere — odlikovati se.</p>
               <p xml:id="suss-arhiv-000222.p4">Slovenske ustreznice bi lahko bile <q rend="italic">odličnost</q>, <q rend="italic">milost</q>, <q rend="italic">gnada</q> ali <q rend="italic">visokost</q>. Dobesedno najbolj ustreza <q rend="italic">odličnost</q>. Glede ustaljenosti nagovora si štiri možnosti po mojem mnenju sledijo takole (zgornja je najobičajnejša in zame najboljša):</p>
               <table xml:id="suss-arhiv-000222.table1">
                  <row>
                     <cell xml:id="suss-arhiv-000222.cell1">
                        <q rend="italic">njegova visokost gospod minister</q>,</cell>
                  </row>
                  <row>
                     <cell xml:id="suss-arhiv-000222.cell2">
                        <q rend="italic">njegova odličnost gospod minister</q>,</cell>
                  </row>
                  <row>
                     <cell xml:id="suss-arhiv-000222.cell3">
                        <q rend="italic">njegova gnada gospod minister</q>,</cell>
                  </row>
                  <row>
                     <cell xml:id="suss-arhiv-000222.cell4">
                        <q rend="italic">njegova milost gospod minister</q>.</cell>
                  </row>
               </table>
               <p xml:id="suss-arhiv-000222.p5">Manj dobesedne ustreznice bi bile še na primer:</p>
               <table xml:id="suss-arhiv-000222.table2">
                  <row>
                     <cell xml:id="suss-arhiv-000222.cell5">
                        <q rend="italic">(vele)spoštovani gospod minister</q>,</cell>
                  </row>
                  <row>
                     <cell xml:id="suss-arhiv-000222.cell6">
                        <q rend="italic">cenjeni gospod minister</q>,</cell>
                  </row>
                  <row>
                     <cell xml:id="suss-arhiv-000222.cell7">
                        <q rend="italic">dragi gospod minister</q>.</cell>
                  </row>
               </table>
               <p xml:id="suss-arhiv-000222.p6">Morda še to: beseda <q rend="italic">gnada</q> je prevzeta iz srednjevisokonemške <q rend="italic">genade</q>, sedanja nemščina ravno tako pozna besedo <q rend="italic">Gnade</q> = <q rend="italic">milost</q>. Ta se je razvila iz pragermanske besede s pomenom <q rend="italic">dobra volja</q>; <q rend="italic">volja komu pomagati</q>.</p>
            </div>
         </div>
         <div type="article" xml:id="suss-arhiv-000223"
              corresp="http://www2.arnes.si/~lmarus/suss/arhiv/suss-arhiv-000223.html">
            <head>Raba slovenskih prevodov za e-mail</head>
            <list type="keywords">
               <item>strokovni izrazi</item>
               <item>računalniški izrazi</item>
               <item>prevodi besed</item>
               <item>raba besed</item>
               <item>e-mail</item>
               <item>elektronska pošta</item>
            </list>
            <div type="question" xml:id="suss-arhiv-000223.div1">
               <p xml:id="suss-arhiv-000223.p1">Veliko ljudi uporablja pri elektronski pošti za svoj naslov naziv e-mail. Ali ne bi bilo možno tudi na tem področju uporabljati prevedenih terminov, pa še bolj natančno bi bili definirani: e-naslov, e-pošta, e-dopis, e-voščilnica ...</p>
            </div>
            <div type="answer" xml:id="suss-arhiv-000223.div2">
               <p xml:id="suss-arhiv-000223.p2">Termine, ki jih predlagate namesto besede <q rend="italic">e-mail</q>, in sicer <q rend="italic">e-naslov</q>, <q rend="italic">e-pošta</q>, <q rend="italic">e-dopis</q>, <q rend="italic">e-voščilnica</q> itd., je seveda možno uporabiti, saj so tvorjeni po pravilih slovenskega besedotvorja. Trenutno je med vsemi <q rend="italic">e-termini</q> najbolj ustaljen izraz <q rend="italic">elektronska pošta</q>, ni pa nobenega razloga, da mu ne bi sledili še ostali, ki jih predlagate. Tudi okrajšave v <q rend="italic">e-pošto</q> itd. so povsem na mestu. Seveda pa se bo najprodornejša različica pokazala skozi rabo jezika.</p>
            </div>
         </div>
         <div type="article" xml:id="suss-arhiv-000224"
              corresp="http://www2.arnes.si/~lmarus/suss/arhiv/suss-arhiv-000224.html">
            <head>Pravočasno prevajanje in uvajanje novih besed</head>
            <list type="keywords">
               <item>strokovni izrazi</item>
               <item>računalniški izrazi</item>
               <item>slovenjenje</item>
               <item>prevodi besed</item>
               <item>e-mail</item>
               <item>elektronska pošta</item>
            </list>
            <div type="question" xml:id="suss-arhiv-000224.div1">
               <p xml:id="suss-arhiv-000224.p1">Menim, da se je za nove besede potrebno potruditi. Ne vsega prepustiti samo času, še posebej če so te besede enoznačno prevedljive. Tako da je e-mail, kot se sedaj splošno uporablja, najslabša oblika. Kajti v slovenščini je lahko mail naslov ali pošiljka ... Ne moti pa me npr., če je to ali e-naslov ali elektronski naslov, lahko pa tudi e-n ali kako drugače.</p>
            </div>
            <div type="answer" xml:id="suss-arhiv-000224.div2">
               <p xml:id="suss-arhiv-000224.p2">V Sloveniji ni pravega urada za jezik, ki bi imel tudi taka zakonska pooblastila, kot je recimo možnost, da se z zakonom prepove uporaba angleških ali kakšnih drugih neslovenskih imen trgovin in podjetij ter da kot uradno telo priporoči in spodbuja (ali v javni rabi celo zahteva) uporabo ene od možnosti, ki se sicer pojavljajo (<q rend="italic">e-mail</q>, <q rend="italic">imejl</q>, <q rend="italic">mejl</q>, <q rend="italic">emajl</q>... <q rend="italic">elektronska pošta</q>, <q rend="italic">e-pošta</q> ...).</p>
               <p xml:id="suss-arhiv-000224.p3">Strinjam se z vami, da je <q rend="italic">e-mail</q> manj sprejemljiva oblika. Sam se zavzemam za <q rend="italic">e-pismo</q>, <q rend="italic">e-pošto</q> itd.</p>
            </div>
         </div>
         <div type="article" xml:id="suss-arhiv-000225"
              corresp="http://www2.arnes.si/~lmarus/suss/arhiv/suss-arhiv-000225.html">
            <head>Kako se sloveni in sklanja feng shui</head>
            <list type="keywords">
               <item>imena</item>
               <item>občna imena</item>
               <item>sklanjanje</item>
               <item>tujke</item>
               <item>slovenjenje</item>
               <item>feng shui</item>
               <item>imena</item>
               <item>stvarna lastna imena</item>
               <item>prečrkovanje</item>
               <item>kitajščina</item>
               <item>izgovorjava besed</item>
               <item>velika/mala začetnica</item>
            </list>
            <div type="question" xml:id="suss-arhiv-000225.div1">
               <p xml:id="suss-arhiv-000225.p1">Iz daljnega Stuttgarta vam pošiljam naslednje vprašanje, ki me muči že nekaj mesecev. Gotovo ste že vsi slišali za Feng Shui. Če ne, pobrskajte po knjigah. Moje vprašanje: kako se sklanja samostalnik Feng Shui? s Feng Shuijem? s Feng Shujem? pri Feng Shuiju? ... Še ena opomba: beseda Feng Shui se po pravilu izgovori <q>fangšvei</q> mogoče celo <q>fang švej</q>. Vpliva izgovorjava tudi na pisavo pri sklanjatvah?</p>
            </div>
            <div type="answer" xml:id="suss-arhiv-000225.div2">
               <p xml:id="suss-arhiv-000225.p2">Začnimo pri koncu — torej pri vprašanju, ali vpliva izgovorjava tudi na pisavo sklanjane (tuje/prevzete) besede. Načeloma ne; trenutno se spomnim le enega nasprotnega primera, in sicer pri sklanjanju tujih lastnih imen, ko lahko končni nemi samoglasnik izpustimo, če ne vpliva na izgovor pred njim stoječega samoglasnika. Da ne bo zvenelo preveč abstraktno, naj navedem dva primera: <q rend="italic">Wilde</q>— <q rend="italic">Wilda</q> (-<q rend="italic">e</q> po angleških pravilih ne vpliva na izgovor <q rend="italic">d</q>-ja), vendar <q rend="italic">Wallace</q> — <q rend="italic">Wallacea</q> (če končni -<q rend="italic">e</q> izpustimo, bi <q rend="italic">c</q> izgovorili kot /k/ in ne kot /s/).</p>
               <p xml:id="suss-arhiv-000225.p3">S tem sem delno že odgovorila na vaše osrednje vprašanje, torej kako zapisovati neimenovalniške oblike besedne zveze <q rend="italic">feng shui</q>(mimogrede, naša kolegica je izvedela od profesorice, ki na ljubljanski Filozofski fakulteti predava kitajščino, da se pravilno izgovori <q rend="italic">feng shu~</q>, znak <q rend="italic">~</q> označuje polglasnik — tj. glas, ki nastopa npr. v imenu /<q rend="italic">Pet~r</q>/). Morda vas begata <q rend="italic">i</q> in <q rend="italic">j</q> (v govoru in pisavi). K temu lahko povem, da po SPP npr. rodilnik imena <q rend="italic">Dachau</q> ne glede na izgovorjavo zapišemo <q rend="italic">Dachaua</q>, ne <q rend="italic">Dachava</q>. Tako tudi pri <q rend="italic">šui</q> ne bomo sekali oziroma spreminjali osnove, ampak ji bomo dodali končnico — ta (npr. rodilniška) pa je za samostalnike moškega spola, ki se končujejo na <q rend="italic">-i</q>, pač <q rend="italic">-ja</q> (<q rend="italic">šuija</q>). In če besedo izgovarjamo v skladu z izvornim izgovorom, torej <q rend="italic">šu~</q>, jo bomo prav tako v rodilniku pisali <q rend="italic">šuija</q>.</p>
               <p xml:id="suss-arhiv-000225.p4">SPP 94 o sklanjanju večbesednih občnih poimenovanj ne pove prav dosti, zato pa v § 857, kjer je govor o sklanjanju tujih lastnih imen, pravi naslednje: <q>Če pri prevzetih lastnih imenih prvo sestavino občutimo kot pridevnik, ki se ne sklanja z glasovnimi končnicami, ali če ne občutimo samostojnosti sestavin, sklanjamo samo eno sestavino: Kon Tiki, Kon Tikija; Monte Carlo, Monte Carla ipd.</q> V § 868 sicer tudi pravi, da <q>citatna poimenovanja sklanjamo in sploh pregibamo kakor v ustreznih tujih jezikih: alma mater, almae matris; curriculum vitae, curriculi vitae', vendar hkrati priznava, da je ‘tako pregibanje izobrazbeno stilno zaznamovano</q>. Dodatna omejitev za realizacijo tega pravila pa je tudi dejstvo, da pregibanja, kot ga imata slovenščina in latinščina, ne poznajo vsi jeziki, temveč isti slovnični odnos nekateri izražajo s povsem drugačnimi sredstvi (med slednje spada tudi kitajščina).</p>
               <p xml:id="suss-arhiv-000225.p5">Sklanjali bomo torej verjetno samo drugo sestavino zveze, in to s slovenskimi končnicami, torej <q rend="italic">feng šui</q>, <q rend="italic">feng šuija</q>, <q rend="italic">feng šuiju</q>...</p>
               <p xml:id="suss-arhiv-000225.p6">Pa še tole: v neki ljubljanski knjigarni prodajajo knjigo z naslovom <q>Feng šui</q>— torej so se izdajatelji odločili tudi za slovenjen zapis (namesto <q rend="italic">sh</q>), kar je v skladu s prečrkovalnimi načeli SPP (tak zapis je — razen v začetku v izogib nesporazumom in dvomom — uporabljen tudi v temle odgovoru). Zveza je v knjigi sklanjana <q rend="italic">feng šui</q>, <q rend="italic">feng šuija</q> ... Omenimo še to, da je zveza v besedilu zapisana z malo začetnico, kar je zopet v skladu s slovenskim pravopisom, ker gre pač za občno- in ne lastnoimensko zvezo.</p>
            </div>
            <div type="reference" xml:id="suss-arhiv-000225.div3">
               <p xml:id="suss-arhiv-000225.p7">Glej tudi: <ref target="#suss-arhiv-000226">Kako se izgovarja feng shui</ref>
               </p>
            </div>
         </div>
         <div type="article" xml:id="suss-arhiv-000226"
              corresp="http://www2.arnes.si/~lmarus/suss/arhiv/suss-arhiv-000226.html">
            <head>Kako se izgovarja feng shui</head>
            <list type="keywords">
               <item>glasoslovje</item>
               <item>sklanjanje</item>
               <item>feng shui</item>
               <item>imena</item>
               <item>stvarna lastna imena</item>
               <item>pinjin</item>
               <item>prečrkovanje</item>
               <item>kitajščina</item>
               <item>izgovorjava besed</item>
            </list>
            <div type="question" xml:id="suss-arhiv-000226.div1">
               <p xml:id="suss-arhiv-000226.p1">Ker sem po poklicu gradbenica, se nisem nikoli intenzivno ukvarjala s slovnico. Občutek za jezik sem dobila izključno iz knjig, ki sem jih v rani mladosti (da ne bo pomote: letos sem praznovala 30. rojstni dan) rada prebirala. Vendar z odgovorom nisem čisto zadovoljna. To ne velja za sklanjanje tujih lastnih imen - s pravili se popolnoma strinjam in jih tudi uporabljam - čeprav sem v časopis še pred kratkim zasledila drugačno tolmačenje (primer: Muenchen, v Muenchnu in ne v Muenchenu). Zapletlo se je pri izgovorjavi besede feng shui. Sama se od prihoda v Stuttgart, to je dve leti, intenzivno ukvarjam s Feng shuijem; literatura, ki jo uporabljam, je v nemščini, v slovenščino so prevedeni trije avtorji. Tudi jaz na začetku na izgovorjavo nisem bila pozorna, dokler nisem v par knjigah odkrila nasvetov/navodil za pravilno izgovorjavo. Ker je Kitajska zelooo velika dežela z zelooo veliko narečji, so tudi nasveti za izgovorjavo zelooo različni. Npr.: fang svei, feng švei, fang švej, feng šuej - š se seveda prebere kot šumnik. Feng shui je bil po revoluciji prepovedan oziroma je še vedno, tako da je veliko feng shui mojstrov aktivnih v Hong Kongu, Maleziji, in drugod v Aziji. Moj problem številka ena: katero izgovorjavo prevzeti? (In s tem seveda tudi pisavo.) Oktobra letos sem začela obiskovati feng shui seminarje v Muenchenu. Naš učitelj je Derek Walters, ki je feng shui študiral v Hong Kongu in na Kitajskem. Njegova šola je tudi edina evropska šola, ki je sprejeta v kitajsko feng shui združenje. On izgovarja feng švei. So to prevajalski problemi ali mi lahko vi pošljete kakšen nasvet? Glede prevedenih knjig: če že poslovenijo del besede, naj jo vsaj pravilno - kot jo mojstri uporabljajo. Drugi problem je pisanje feng shuija z malo začetnico, ampak se bom v prihodnosti potrudila in upoštevala to pravilo.</p>
            </div>
            <div type="answer" xml:id="suss-arhiv-000226.div2">
               <p xml:id="suss-arhiv-000226.p2">Dolgujemo Vam še eno pojasnilo — in sicer o <q rend="italic">presajanju</q> kitajskih besed (zvez) in prečrkovanju kitajskih pismenk.</p>
               <p xml:id="suss-arhiv-000226.p3">Kar se tiče izgovora, Vam tudi mi ne moremo prav dosti pomagati, ker nihče od nas ne govori kitajsko, smo se pa pozanimali, kako je s statusom pinjina. To je uradna vladna (pekinška) varianta prevajanja pismenk v latinico, ki naj bi jo tudi vsi uporabljali. Iz raznih (menda tudi političnih) razlogov pa so v rabi še druge različice (Američani uporabljajo npr. svoj sistem transkribiranja); malo tudi zaradi tega, ker je bil pinjin uveden precej pozno.</p>
               <p xml:id="suss-arhiv-000226.p4">V pinjinu se <q rend="italic">feng shui</q> napiše <q rend="italic">feng shui</q> in nič drugače. Očitek, da je pinjin narejen po vzoru angleške pisave, ni povsem upravičen, ker ima pinjin tudi znamenja za glasove, ki jih angleški fonološki sistem sploh ne pozna. Takšna sta npr. <q rend="italic">q</q> za glas <q>mehki ć</q> in <q rend="italic">x</q> za <q>mehki š</q>. Pinjin torej uporablja črke, ki so angleško govorečemu znane, vendar je njihova vrednost drugačna. Sodeč po SPP naj bi v slovenščini pinjin prečrkovali v <q>naš latinični zapis</q>. Za to odločitvijo je verjetno razmišljanje, da (v slovenskem standardnem zapisovalnem sistemu, ki je deloma fonološki) ni smiselno imeti dveh izgovorjav (vrednosti) za določeno pisno znamenje ali kombinacijo - da se torej ne bi pojavljala dvojnost v branju zapisovalnega sklopa <q rend="italic">sh</q> (enkrat kot <q rend="italic">š</q> in drugič kot <q rend="italic">sh</q>, npr. v besedi <q rend="italic">shajališče</q>).</p>
               <p xml:id="suss-arhiv-000226.p5">Temu razmišljanju pa se nasproti postavlja večinski latinični zapis, ki naših znakov s strešico ne pozna, ustrezne glasove pa zapisuje s kombinacijo drugih znakov. In ker v svetu trenutno dominira kultura, ki te glasove zapisuje s kombinacijami s <q rend="italic">h</q>, večino tujih besed in imen pač dobimo v našo kulturo v takem zapisu. S prečrkovanjem v svoj sistem torej uvajamo spet drugo dvojnost, ki pa tudi ni zaželena.</p>
               <p xml:id="suss-arhiv-000226.p6">Pomemben vidik je gotovo tudi ta, da ne glede na to, ali je pinjin narejen po vzoru angleškega zapisovalnega sistema ali ne, predstavlja tak zapis kitajski uradni latinični zapis, ki ga je, vsaj pri lastnih imenih, verjetno treba spoštovati. <q rend="italic">Feng šui</q> pa je občno ime in ga slovenimo zato, da bo nedvoumno razumljiv nam, ne zato, da bo nujno v skladu s kitajskim zapisom. S tega vidika pa dvoumnost odpravljamo z zapisom s <q rend="italic">š</q>.</p>
               <p xml:id="suss-arhiv-000226.p7">Kateri so slovenski črkovni in glasovni ustrezniki za posamezna znamenja (in glasove) v pinjinu, si lahko ogledate v preglednici na str. 202 (SPP 90). Kot zanimivost naj navedemo le to, da bi se <q rend="italic">feng shui</q> prečrkovano po SPP zapisoval kot <q rend="italic">feng švi/šui</q>, izgovarjal pa bi se prav tako.</p>
               <p xml:id="suss-arhiv-000226.p8">Pravite tudi, da obstaja kitajsko <q rend="italic">feng šui</q> združenje. Taka združenja imajo ponavadi poenoten uradni zapis, pod katerim nastopajo in ki nam sugerira, kakšno izgovorjavo (in s tem tudi pisavo) naj prevzamemo. Če tega nimajo, pa to prav tako kaže na njihov odnos do problematike: očitno jim je vseeno, torej se lahko tudi mi bolj ali manj prosto odločimo.</p>
               <p xml:id="suss-arhiv-000226.p9">Pa še to: med kulturno revolucijo in po njej je bilo na Kitajskem prepovedanih ogromno stvari, med njimi tudi <q rend="italic">feng šui</q>. V zadnjem času pa se tudi na Kitajskem odvijajo velike spremembe, saj v deželo, ki je uradno sicer še vedno socialistična, z velikimi koraki vstopa moderno tržno gospodarstvo. Mogoče <q rend="italic">feng šui</q> še vedno ni uradno legaliziran, vendar se na to menda nihče več ne ozira prav dosti.</p>
            </div>
            <div type="reference" xml:id="suss-arhiv-000226.div3">
               <p xml:id="suss-arhiv-000226.p10">Glej tudi: <ref target="#suss-arhiv-000225">Kako se sloveni in sklanja feng shui</ref>
               </p>
            </div>
         </div>
         <div type="article" xml:id="suss-arhiv-000227"
              corresp="http://www2.arnes.si/~lmarus/suss/arhiv/suss-arhiv-000227.html">
            <head>Kako sloveniti izraz leasing</head>
            <list type="keywords">
               <item>tujke</item>
               <item>leasing</item>
               <item>dvojnice</item>
               <item>slovenjenje</item>
               <item>prevodi besed</item>
               <item>slovenska ustreznica</item>
               <item>izgovorjava besed</item>
            </list>
            <div type="question" xml:id="suss-arhiv-000227.div1">
               <p xml:id="suss-arhiv-000227.p1">Opisujem leasing panogo, leasing podjetja in leasing izdelke. Pri tem mislim, da bom uporabljal besedo leasing. V pravni, računovodski in davčni literaturi se uprablja skoraj izključno beseda najem, včasih zakup. V podjetniškem, komercialnem, marketinškem delu in v imenih samih podjetij, ki se ukvarjao z leasingom se uporablja beseda leasing. V časopisju leasing ali lizing. V najnovejši strokovni literaturi pri nas (Košir, Pogodbe o leasingu, 1999) leasing. V Slovarju slovenskega knjižnega jezika in v Slovenskem etimološkem slovarju se uprablja lizing in dopušča uporaba tudi leasing za slovensko besedo zakup. V večini držav po svetu uporabljajo leasing, v nekaterih seveda pa ne. Kaže, da je ta izraz težko prevedljiv oziroma neposredno pomensko je skoraj neprevodljiv. Sam ne poveličujem rabo tujk, če le najdem primeren slovenski izraz, v tem primeru pa mislim uporabiti besedo leasing, tudi ker je v svoji stroki že zelo udomačena.</p>
            </div>
            <div type="answer" xml:id="suss-arhiv-000227.div2">
               <p xml:id="suss-arhiv-000227.p2">Iz vašega vprašanja je očitno, da o stvari veste precej več kot mi. Zato bom navedla samo svoje osebno mnenje.</p>
               <p xml:id="suss-arhiv-000227.p3">Načeloma velja, da se tujk izogibamo, če je to smiselno in mogoče, če obstaja slovenska ustreznica in če bo krog bralcev/poslušalcev, ki jim je sporočilo namenjeno, razumel, o čem govorimo, ko uporabimo slovensko ustreznico tujke. Če so ljudje, ki se ukvarjajo z novostmi na slovenskem tržišču, topogledno dovolj osveščeni in seveda dovolj hitri, lahko uvedejo slovensko ustreznico, ki se <q>prime</q> in jo nato začne uporabljati širši krog ljudi. Včasih domača skovanka popolnoma nadomesti tujko, toda največkrat se zgodi, da tujka in slovenska skovanka (vsaj nekaj časa) soobstajata in sta v rabi obe: slovenska ponavadi v bolj formalnih okoljih, tuja v vsakdanji rabi, a tudi ta delitev seveda ni nujna. Včasih ima ena tujka tudi po dve ali več slovenskih ustreznic (npr. <q rend="italic">CD</q>, <q rend="italic">zgoščenka</q>, <q rend="italic">cede</q>, <q rend="italic">cedejka</q>, <q rend="italic">tlačenka</q> ...). Ponavadi se to zgodi zato, ker nobena izmed slovenskih ustreznic ne prekrije popolnoma vseh pomenov, ki jih izraža tujka, in zato mnogi z njimi niso zadovoljni, ali pa npr. nove skovanke nekaterim zvenijo preveč prisiljeno. Izjemno pomembna je pri tem, kot rečeno, hitrost — ko se pojem in njegovo tuje poimenovanje razširita, je slovenjenje (razen oblikoslovnih in fonoloških podomačitev) marsikdaj zamujeno.</p>
               <p xml:id="suss-arhiv-000227.p4">Sodeč po podatkih, ki ste jih navedli, se obe različici, tuja in domača, uporabljata v približno enaki meri, le da v različnih okoljih. Zato je vsekakor stvar vaše osebne odločitve, katero varianto boste uporabljali. Če se vam zdi, da je krogu ljudi, ki mu je vaše delo namenjeno, bližja tujka kot slovenska različica, jo lahko seveda z vso pravico uporabljate. Če pa je po vseh kriterijih popolnoma vseeno, ali boste uporabili tujko ali slovensko besedo, ima slovenska ustreznica zame <q>štartno</q> prednost.</p>
               <p xml:id="suss-arhiv-000227.p5">Podobno je tudi z odločitvijo, ali boste uporabljali <q rend="italic">lizing</q> ali <q rend="italic">leasing</q>. SPP in SSKJ se na splošno bolj nagibata k slovenjeni pisavi tujk, če jih že uporabljamo, zato SSKJ tudi daje prednost <q rend="italic">lizingu</q>. Če namreč tujko poslovenimo v pisavi, jo vključimo v slovenski zapisovalni (in delno izgovarjalni) sistem in jo nato lažje pregibamo (sklanjamo, spregamo). Vendar SSKJ beleži tudi rabo zapisa <q rend="italic">leasing</q> (opažate pa jo, kot pravite, tudi sami), zato je zopet stvar vaše osebne odločitve, katero različico boste uporabljali.</p>
               <p xml:id="suss-arhiv-000227.p6">Omeniti velja morda še to, da z uporabo podomačenega zapisa bralcu sugeriramo izgovor besede, ob zapisu <q rend="italic">leasing</q> pa bralec lahko ne ve, kako naj besedo izgovori. Še en vidik, ki govori v prid slovenjenega zapisa, je dejstvo, da se <q rend="italic">leasing</q> v izvornem (angleškem) jeziku ne izgovarja z /z/ ampak s /s/. Tako Angleško-slovenski in slovensko-angleški poslovni slovar navaja kot prevedke za <q rend="italic">leasing</q> med drugim naslednje: <q rend="italic">najemni</q>, <q rend="italic">zakupni posli</q>; <q rend="italic">leasing</q>, <q rend="italic">lising</q>. Ne daje pa prevedka <q rend="italic">lizing</q>. Vendar raba te besede v slovenščini gotovo ne potrjuje izgovora s /s/. Če torej besedo tako in tako izgovarjamo po svoje tudi tam, kjer to ne izhaja zgolj iz prilagoditve fonološkemu sistemu, potem je verjetno najbolj smiselno, da besedo tudi zapišemo po naše, tako pač, kot jo izgovarjamo.</p>
            </div>
            <div type="reference" xml:id="suss-arhiv-000227.div3">
               <p xml:id="suss-arhiv-000227.p7">Glej tudi: <ref target="#suss-arhiv-000151">Leasing panoga ali panoga leasinga</ref>
               </p>
            </div>
         </div>
         <div type="article" xml:id="suss-arhiv-000228"
              corresp="http://www2.arnes.si/~lmarus/suss/arhiv/suss-arhiv-000228.html">
            <head>Kaj pomeni latinski izraz leucobrium glaucum</head>
            <list type="keywords">
               <item>leucobrium glaucum</item>
               <item>prevodi besed</item>
               <item>sivozeleni mah</item>
               <item>imena</item>
               <item>uradna imena</item>
            </list>
            <div type="question" xml:id="suss-arhiv-000228.div1">
               <p xml:id="suss-arhiv-000228.p1">Lepo bi vas prosila, če bi mi lahko podali odgovor na vprašanje, kaj pomeni latinski izraz leucobrium glaucum.</p>
            </div>
            <div type="answer" xml:id="suss-arhiv-000228.div2">
               <p xml:id="suss-arhiv-000228.p2">
                  <q rend="italic">Leucobrium glaucum</q> je <q rend="italic">sivozeleni mah</q> (iz lat.: leucobrium = mah, glaucum = sivkast, golobje siv), ki raste tudi pri nas, in to v precejšnjih količinah. Je ena izmed najbolj priljubljenih vrst mahu za okraševanje božičnih jaslic.</p>
               <p xml:id="suss-arhiv-000228.p3">Kolegica biologinja je prijazno pogledala v svojo šolsko skripto Botanika (Razvojna in funkcionalna morfologija z anatomijo) in ugotovila, da uveljavljenega slovenskega imena za to vrsto mahu očitno nimamo, ponavadi ga menda kar opišemo kot <q rend="italic">sivozeleni mah</q>.</p>
            </div>
         </div>
         <div type="article" xml:id="suss-arhiv-000229"
              corresp="http://www2.arnes.si/~lmarus/suss/arhiv/suss-arhiv-000229.html">
            <head>Kako se prevaja angleški izraz idiosyncratic</head>
            <list type="keywords">
               <item>tujke</item>
               <item>prevzemanje</item>
               <item>iz angleščine</item>
               <item>izvor besed</item>
               <item>iz grščine</item>
               <item>idiosyncratic</item>
               <item>prevodi besed</item>
               <item>strokovni izrazi</item>
               <item>medicinski izrazi</item>
            </list>
            <div type="question" xml:id="suss-arhiv-000229.div1">
               <p xml:id="suss-arhiv-000229.p1">Zanima me pravilen prevod in pomen angleškega izraza <q>idiosyncratic</q>. Težave imam namreč pri prevodu stavka: <q>... a firm can assemble a few particular and/or idiosyncratic uses of the products ...</q>.</p>
            </div>
            <div type="answer" xml:id="suss-arhiv-000229.div2">
               <p xml:id="suss-arhiv-000229.p2">Najobičajnejši, najsplošnejši pomen te angleške besede je <q rend="italic">poseben</q>, <q rend="italic">značilen</q>. Uporablja se za opis nekega vedenjskega vzorca, razpoloženja, načina izražanja itd., ki je značilen za nekega posameznika — včasih <hi rend="bold">samo</hi>za nekega posameznika — in je običajno nekoliko nenavaden (glede na večino) ali ekscentričen. Raba izraza se prenaša tudi na označevanje stvari, pojavov. Zgornjima krovnima prevedkoma bi lahko dodali še recimo <q rend="italic">(nekomu/nečemu) lasten</q>; <q rend="italic">specifičen</q>; <q rend="italic">značilen (pretežno) samo za x</q>; <q rend="italic">razlikovalen</q>, nikakor pa to ni kakršenkoli končni spisek. Po raznih področjih ima lahko izraz posebne pomene, tako kot npr. v medicini.</p>
               <p xml:id="suss-arhiv-000229.p3">Beseda je grškega izvora (gr. <q rend="italic">idio-</q> iz <q rend="italic">idios</q>
                  <q>lasten, poseben</q> + <q rend="italic">synkrasis</q>
                  <q>mešanje</q>, tj. svojevrstno mešanje telesnih sokov). Slovar tujk pove, da imamo v slovenščini tujko <q rend="italic">idiosinkrazija</q>, ki lahko pomeni duhovno ali telesno posebnost posameznika, v medicini pa označuje preobčutljivost za nekatere jedi in zdravila, npr. pojavljanje izpuščajev pri uživanju sira ali nenormalno reakcijo nanje. Iz samostalnika <q rend="italic">idiosinkrazija</q> je izpeljan pridevnik <q rend="italic">idiosinkratičen</q> oz. <q rend="italic">idiosinkrazičen</q>. SSKJ navaja samo medicinski pomen: <q rend="italic">idiosinkrazija</q> je prirojena preobčutljivost organizma za določene snovi (idiosinkrazija za beljak, na jagode; idiosinkratično vnetje).</p>
               <p xml:id="suss-arhiv-000229.p4">Nimam podatka, koliko se tujki dejansko uporabljata in v katerih žargonih. Pogosti besedi to v vsakdanji slovenščini gotovo nista, tako da previdnost pri rabi ne bo odveč. Iz stavka, ki ga navajate, tudi ni mogoče ugotoviti, ali gre za medicinsko besedilo ali pa morda bolj ekonomsko ali kaj tretjega, in na splošno je praktično nemogoče podati ustrezen prevod posamezne besede brez upoštevanja širšega sobesedila. Gotovo pa boste na podlagi povedanega sami znali poiskati ustrezen prevod.</p>
            </div>
         </div>
         <div type="article" xml:id="suss-arhiv-000230"
              corresp="http://www2.arnes.si/~lmarus/suss/arhiv/suss-arhiv-000230.html">
            <head>Primernost izraza <q>filmsko obložene tablete</q>
            </head>
            <list type="keywords">
               <item>filmsko obložene tablete</item>
               <item>raba besed</item>
               <item>slovenjenje</item>
               <item>prevodi besed</item>
               <item>strokovni izrazi</item>
               <item>medicinski izrazi</item>
            </list>
            <div type="question" xml:id="suss-arhiv-000230.div1">
               <p xml:id="suss-arhiv-000230.p1">Vljudno prosim za mnenje. V farmaciji resda velja uveljavljeno poimenovanje izdelkov, vendar težko verjamem, da je <q>FILMSKO OBLOŽENE TABLETE</q> spodoben prevod. Mene je ta opis takoj spomnil na angleški izraz <q>film coated</q> in zdi se mi, da je tako slovenjen izraz nastal po enakem kopitu kakor <q>zgoščenka</q> iz <q>compact disc</q>. Bi bilo mogoče najti ustreznejše poimenovanje?</p>
            </div>
            <div type="answer" xml:id="suss-arhiv-000230.div2">
               <p xml:id="suss-arhiv-000230.p2">Na vprašanje, ali je mogoče najti ustreznejše poimenovanje za <q rend="italic">filmsko obložene tablete</q>, bi si skoraj upal odgovoriti pritrdilno. Tega vam sicer ne morem dokazati s kakšnim lepim primerom, lahko pa vam nekaj domislic vseeno navedem. Seveda je celoten odgovor napisan povsem laično, saj ne vem, niti kako se <q rend="italic">filmsko obložene tablete</q> ločijo od ostalih niti nisem kakšen izkušen prevajalec.</p>
               <p xml:id="suss-arhiv-000230.p3">Pri vašem primeru me seveda moti <q rend="italic">filmska obloga</q>, saj mi najprej pade na misel obloga, ki jo imajo v filmih (mimogrede, to je tudi edini pomen, zabeležen v SSKJ). Kakšno vlogo - pardon, oblogo - pa imajo tablete v filmih? Drugi pomen, ki se mi mota po glavi, me vodi v razlago, da pomeni film proces, s katerim obložimo tablete, oziroma da pomeni prislov <q rend="italic">filmsko</q>(ki določa deležnik <q rend="italic">obložen</q>) način, na katerega jih obložimo, ne pa da je film tisto, kar na tableti ostane. Pri tabletah pa s stališča tabletojedcev v prvi vrsti pač ne gre za to, na kakšen način so obložene, temveč za vprašanje, s čim so obložene.</p>
               <p xml:id="suss-arhiv-000230.p4">Nekaj idej (namenoma brez vrednostnih sodb o posameznih variantah):</p>
               <list xml:id="suss-arhiv-000230.list2">
                  <item xml:id="suss-arhiv-000230.item7">s filmom prevlečene tablete</item>
                  <item xml:id="suss-arhiv-000230.item8">s filmom oblečene tablete</item>
                  <item xml:id="suss-arhiv-000230.item9">s filmom obložene tablete</item>
                  <item xml:id="suss-arhiv-000230.item10">tankoslojno obložene tablete</item>
                  <item xml:id="suss-arhiv-000230.item11">tablete s tankoslojno oblogo</item>
                  <item xml:id="suss-arhiv-000230.item12">tablete, oblečene s filmom</item>
                  <item xml:id="suss-arhiv-000230.item13">pofilmane tablete</item>
                  <item xml:id="suss-arhiv-000230.item14">nafilmane tablete</item>
               </list>
               <p xml:id="suss-arhiv-000230.p5">Pred časom smo imeli relativno dolgo debato s prevajalcem, ki se je zavzemal za prevajanje podobnih zvez z uporabo pridevnikov (glej vprašanje <ref target="#suss-arhiv-000294">Jezikovnoprevajalska pobuda v zvezi s problematiko pridevniškosti slovenščine</ref>). Ne vem natančno, kaj bi dobili ob prenosu tistega modela na vašega, morda <q rend="italic">filmsko obložene</q>, <q rend="italic">tankoslojno obložene</q> ali <q rend="italic">na/pofilmane tablete</q>. Načeloma sem se z njim seveda strinjal, četudi se iz zgornjega pisanja to niti ne vidi (morda zato, ker so primeri rahlo drugačni). Verjetno si tudi zato kakšnih preferenc posamezni varianti ne bi upal dajati.</p>
               <p xml:id="suss-arhiv-000230.p6">Prav velike podobnosti med <q rend="italic">zgoščenko</q> in <q rend="italic">filmsko oblogo</q> pa niti ne vidim. Ja, res sta obe besedi prevoda, toda ali v takem primeru obstaja kakšna druga pot do nove (vsaj kolikor toliko smiselne) besede? Poimenovanje ima svoj pomen že v angleščini (oz. kateremkoli drugem izvornem jeziku), podobno pa skušamo vsaj nekaj pomena vključiti tudi v slovensko ime. In če je angleško (oz. ...) poimenovanje dovolj premišljeno, je iskanje premišljenega slovenskega imena hočeš-nočeš prevajanje. Včasih se prevaja neoziraje se na slovnične (predvsem oblikoslovne in oblikoslovno-pomenske) posebnosti slovenščine, in to seveda ni v redu.</p>
               <p xml:id="suss-arhiv-000230.p7">Kot sem že povedal, mi <q rend="italic">filmska obloženost</q> ni po godu. Raje imam katero od zgoraj napisanih možnosti. Sem pa prepričan, da bi se moje uho navadilo tudi na <q rend="italic">filmsko obloženost tablet</q>, če bi to zvezo slišal dovolj pogosto. V tem duhu se da gledati tudi na <q rend="italic">pofilmane tablete</q> - prva interpretacija me razumljivo potegne v kinematografijo, bi se pa uho na tako <q rend="italic">farmacevtsko</q> zvezo ob večji izpostavljenosti znalo privaditi, in dejansko je zvezi kakšno strukturno-pomensko pomanjkljivost težko očitati.</p>
            </div>
         </div>
         <div type="article" xml:id="suss-arhiv-000231"
              corresp="http://www2.arnes.si/~lmarus/suss/arhiv/suss-arhiv-000231.html">
            <head>Kako bi prevedli Scan and See Translator</head>
            <list type="keywords">
               <item>prevodi besed</item>
               <item>Scan and See Translator</item>
            </list>
            <div type="question" xml:id="suss-arhiv-000231.div1">
               <p xml:id="suss-arhiv-000231.p1">Verjetno nadlegujem napačnega, ampak ali morda kdo ve, kako bi prevedel angleški Scan and See Translator?</p>
            </div>
            <div type="answer" xml:id="suss-arhiv-000231.div2">
               <p xml:id="suss-arhiv-000231.p2">Vse kaže, da nobeden od nas ne ve, kaj ta zadeva sploh je, tako da tudi morebitnega slovenskega izraza zanjo ne poznamo. Če nam poskusite razložiti, kaj to je in kako deluje, se lahko potrudimo in mogoče se nam porodi kaka uporabna domislica, kako bi se zadevo dalo sloveniti.</p>
            </div>
            <div type="reference" xml:id="suss-arhiv-000231.div3">
               <p xml:id="suss-arhiv-000231.p3">Glej: <ref target="#suss-arhiv-000231">Kako bi prevedli Scan and See Translator (nadaljevanje)</ref>
               </p>
            </div>
         </div>
         <div type="article" xml:id="suss-arhiv-000232"
              corresp="http://www2.arnes.si/~lmarus/suss/arhiv/suss-arhiv-000232.html">
            <head>Kako bi prevedli Scan and See Translator (nadaljevanje)</head>
            <list type="keywords">
               <item>strokovni izrazi</item>
               <item>računalniški izrazi</item>
               <item>prevodi besed</item>
               <item>nove besede</item>
               <item>optični čitalnik in prevajalnik</item>
            </list>
            <div type="question" xml:id="suss-arhiv-000232.div1">
               <p xml:id="suss-arhiv-000232.p1">Gre za ročni optični čitalnik v obliki <q>marker</q> flomastra, ki ima namesto pisala kolešček, s katerim potegnemo po besedi, na zaslonu pa v hipu dobimo prevod v SLO ... Se pravi, dobesedno nekako <q>poskeniraj in poglej</q> prevajalec ali meni trenutno še najbolj smiselen optični čitalnik in prevajalnik, kar pa tudi ni popolnoma smiselno ...</p>
            </div>
            <div type="answer" xml:id="suss-arhiv-000232.div2">
               <p xml:id="suss-arhiv-000232.p2">Moramo priznati, da nam ni uspelo stuhtati kaj posebej posrečenega za vaš <q rend="italic">scan-and-see translator</q> oziroma (po mojem mnenju tudi povsem ustrezni) <q rend="italic">optični prevajalnik</q>. Vseeno navajamo nekaj domislic:</p>
               <p xml:id="suss-arhiv-000232.p3">
                  <q rend="italic">poglej-prevedi</q>
               </p>
               <p xml:id="suss-arhiv-000232.p4">
                  <q rend="italic">poglej in prevedi</q>
               </p>
               <p xml:id="suss-arhiv-000232.p5">
                  <q rend="italic">ročni prevajalnik</q>
               </p>
               <p xml:id="suss-arhiv-000232.p6">
                  <q rend="italic">marker prevajalnik</q>
               </p>
               <p xml:id="suss-arhiv-000232.p7">
                  <q rend="italic">pisalo prevajalo</q>
               </p>
               <p xml:id="suss-arhiv-000232.p8">
                  <q rend="italic">ročno računalniško/elektronsko prevajalo</q>
               </p>
               <p xml:id="suss-arhiv-000232.p9">
                  <q rend="italic">prevajalni označevalnik</q>
               </p>
               <p xml:id="suss-arhiv-000232.p10">
                  <q rend="italic">ročno besedno iskalo</q>
               </p>
               <p xml:id="suss-arhiv-000232.p11">
                  <q rend="italic">iskalnik besed/prevodov na ekranu</q>
               </p>
               <p xml:id="suss-arhiv-000232.p12">Iz tele množice bi kot svojega favorita izpostavil rahlo šaljivi izraz <q rend="italic">pisalo prevajalo</q>, če pač ta šaljivi ton ustreza vašemu kontekstu.</p>
            </div>
         </div>
         <div type="article" xml:id="suss-arhiv-000233"
              corresp="http://www2.arnes.si/~lmarus/suss/arhiv/suss-arhiv-000233.html">
            <head>Slovenska ustreznica izrazu benchmarking</head>
            <list type="keywords">
               <item>strokovni izrazi</item>
               <item>računalniški izrazi</item>
               <item>nove besede</item>
               <item>prevodi besed</item>
               <item>benchmarking</item>
               <item>primerjalni test</item>
               <item>slovenska ustreznica</item>
            </list>
            <div type="question" xml:id="suss-arhiv-000233.div1">
               <p xml:id="suss-arhiv-000233.p1">Iščem slovensko besedo za angleški izraz <q>benchmarking</q>— v kontekstu preizkušanja zmogljivosti računalnikov in programske opreme zanje. Slovenski izraz potrebujem pri predavanjih s področja zanesljivosti. Za vse predloge se prijazno zahvaljujem.</p>
            </div>
            <div type="answer" xml:id="suss-arhiv-000233.div2">
               <p xml:id="suss-arhiv-000233.p2">Končno vam pošiljamo odgovor. Žal tudi daljši čas odgovarjanja ni pripomogel k popolnosti odgovora, tako da ta ostaja delen.</p>
               <p xml:id="suss-arhiv-000233.p3">Collins English Dictionary pomen zloženke <q rend="italic">bench mark</q> ali <q rend="italic">benchmark</q> razlaga tako:</p>
               <list xml:id="suss-arhiv-000233.list2">
                  <item xml:id="suss-arhiv-000233.item8">bench mark, n., 1. a mark on a stone post or other permanent feature, at a point whose exact elevation and position is known: used as a reference point in surveying. Abbrev.: BM. 2. Also: benchmark a) a criterion by which to measure something; standard; reference point. b) (as modifier): a benchmark test.</item>
               </list>
               <p xml:id="suss-arhiv-000233.p4">Računalniški pomen se zdi blizu razlagi pod točko 2. Prijatelj, ki ima z računalniki in računalničarji več stikov, nam je svetoval slovensko ustreznico <q rend="italic">primerjalni test</q>. To naj bi uporabljali tudi v slovenskih računalniških revijah, čeprav se nekaterim zdi ta ustreznica preširoka in presplošna.</p>
               <p xml:id="suss-arhiv-000233.p5">Tudi <ref target="http://www.ijs.si/cgi-bin/rac-slovar/">slovar računalniških izrazov na spletu</ref>
                  <q rend="italic">benchmark</q> prevaja kot <q rend="italic">primerjalni test (zmogljivosti)</q>. <q rend="italic">Benchmarking</q> bi torej lahko prevajali kot <q rend="italic">primerjanje zmogljivosti</q>, <q rend="italic">primerjalno testiranje</q> ali kaj podobnega (<q rend="italic">testno primerjanje</q>, <q rend="italic">primerjalno preverjanje</q>, <q rend="italic">?primtest</q>). Kakšnih boljših ustreznic se žal nismo sposobni spomniti. Če ste že našli primerno ustreznico <q rend="italic">benchmarkingu</q>, vas prosimo, da nam jo sporočite.</p>
            </div>
         </div>
         <div type="article" xml:id="suss-arhiv-000234"
              corresp="http://www2.arnes.si/~lmarus/suss/arhiv/suss-arhiv-000234.html">
            <head>Kako bi prevedli active flip (pri mobilnih telefonih)</head>
            <list type="keywords">
               <item>nove besede</item>
               <item>prevodi besed</item>
               <item>active flip</item>
               <item>slovenska ustreznica</item>
               <item>halo poklopec</item>
               <item>strokovni izrazi</item>
               <item>tehnični izrazi</item>
            </list>
            <div type="question" xml:id="suss-arhiv-000234.div1">
               <p xml:id="suss-arhiv-000234.p1">Delam kot oblikovalec in pisec v oglaševalski agenciji, kjer skorajda vsakodnevno bijemo bitko s smiselnimi prevodi duhovitih in mnogokrat večpomenskih sloganov iz tujih jezikov. Včasih smo bolj, včasih manj uspešni. Najbolj pa se zaplete pri prevodu tehničnih izrazov, za katere v slovenščini se nimamo <q>uradnega</q> prevoda. Mnogi v angleškem jeziku zvenijo nadvse ljubko, v slovenščini pa ... In to je razlog, da se tokrat obračam na vas. V oglasu za mobilne telefone oglašujemo t. i. <q>active flip": poseben poklopec, ki zaprt ščiti tipkovnico in mikrofon pred zunanjimi vplivi, odprt — med pogovorom — pa podaljša telefon v ergonomsko in funkcionalno praktično slušalko, saj je prav na koncu tega poklopca nameščen mikrofon. Odtod ‘active</q>. Iščem torej izraz, ki bi v dveh besedah opisal ta plastični fenomen; izraz, ki bi bil tržno naravnan, tehnično pravilen, ljudskemu ušesu prijazen in ki bi lahko našel svoje mesto v vsakdanji rabi. Če vam postavljena naloga predstavlja določen izziv, ste me že razveselili. najbolj pa bom vesel vaših odgovorov.</p>
            </div>
            <div type="answer" xml:id="suss-arhiv-000234.div2">
               <p xml:id="suss-arhiv-000234.p2">Ko iščete novo poimenovanje, nikakor ni nujno najboljša možnost, da ga skušate enostavno dobesedno prevesti iz angleščine. Prvič, kdo pravi, da je v angleščini to idealna beseda oz. besedna zveza, in drugič, kdo pravi, da vedno obstaja možnost prevoda. Pomembneje kot paziti na dobesedno podobnost z angleškim <q>originalom</q> je paziti na običajnost, nenenavadnost in ostale lastnosti slovenske različice, na konotacije, ki jih beseda v sloveščini že ima ali jih zaradi podobnosti z že obstoječo lahko prikliče itd. Ob konkretnem primeru <q rend="italic">active flip</q> vidimo, da v angleščini to ravno tako ne pomeni nič, če ne vemo, o čem je govor. Ne <q rend="italic">flip</q> ne <q rend="italic">active</q> sama po sebi ne povesta ničesar o bistvenih lastnostih tega <q>plastičnega fenomena</q>, namreč o zložljivosti in vgrajenem mikrofonu. Zakaj bi se ju potemtakem trudili prevesti?</p>
               <p xml:id="suss-arhiv-000234.p3">Po kakšnem kriteriju pa naj potem izbiramo besede? Najbolj smiselno se zdi ugotoviti bistvene (razpoznavne) lastnosti <q>plastičnega fenomena</q> in vsaj eno vključiti v ime. Bistveni lastnosti pa sta gotovo premičnost (zložljivost) in vsebovanje mikrofona. Zdi se, da je premičnost pomembnejša lastnost in torej bolj potrebna ubeseditve. Besede, ki bi opisovala točno to, kar <q>plastični fenomen</q> s svojo zložljivostjo predstavlja, slovenščina še nima oziroma je mi nismo uspeli izbrskati. Našli smo naslednje besede, nekatere smo napravili na novo:</p>
               <p xml:id="suss-arhiv-000234.p4">
                  <q rend="italic">pregibka</q>
               </p>
               <p xml:id="suss-arhiv-000234.p5">
                  <q rend="italic">poklopec</q>
               </p>
               <p xml:id="suss-arhiv-000234.p6">
                  <q rend="italic">pokrovka</q>
               </p>
               <p xml:id="suss-arhiv-000234.p7">
                  <q rend="italic">pokrivača</q>
               </p>
               <p xml:id="suss-arhiv-000234.p8">
                  <q rend="italic">poklopka</q>
               </p>
               <p xml:id="suss-arhiv-000234.p9">Med njimi se zdijo najprimernejše <q rend="italic">pregibka</q>, <q rend="italic">poklopec</q> in <q rend="italic">poklopka</q>. Kar se ubeseditve druge pomembne lastnosti <q>plastičnega fenomena</q> tiče, pa zares dobre rešitve nismo našli. Če se vam zdi, da mora biti poimenovanje te stvari dvobesedno, vam predlagamo besedo <q rend="italic">halo</q> (v to plastiko, ki se <q rend="italic">poklopi</q> oziroma <q rend="italic">pregiba</q>, pač rečemo <q rend="italic">halo</q> (ker je tam mikrofon)).</p>
               <p xml:id="suss-arhiv-000234.p10">Naše rešitve so torej:</p>
               <p xml:id="suss-arhiv-000234.p11">
                  <q rend="italic">(halo) pregibka</q>
               </p>
               <p xml:id="suss-arhiv-000234.p12">
                  <q rend="italic">(halo) poklopec</q>
               </p>
            </div>
            <div type="comment" xml:id="suss-arhiv-000234.div3">
               <p xml:id="suss-arhiv-000234.p13">Naj se vam končno lepo zahvalim za odgovore! Klient s ponujenimi predlogi sicer ni bil zadovoljen, čeprav smo v agenciji glasno navijali za aktivni poklopec ali aktivni poklop, zaradi katerih mi je še vedno malce žal, da smo ju izgubili. Ampak stranka ima (skoraj) vedno prav ... Pridevnik <q>halo</q> smo hitro opustili, ker smo menili, da je kljub vsemu premalo tehničen. Je pač tako, da včasih zaradi stranke <q>vehicle handsfree solution</q> postane <q>prenosni avtokomplet za prostoročno telefoniranje</q> in podobno. Ni važno. Strinjam pa se, da nekaterih izrazov ne gre tako ali drugače prevajati &#151; kot ste že sami zapisali.</p>
               <p xml:id="suss-arhiv-000234.p14">No, rezultat vseh naših prizadevanj je <q>aktivni pokrovček</q>. Še vam v vednost.</p>
            </div>
         </div>
         <div type="article" xml:id="suss-arhiv-000235"
              corresp="http://www2.arnes.si/~lmarus/suss/arhiv/suss-arhiv-000235.html">
            <head>Kako bi človek prevedel fandom, fan</head>
            <list type="keywords">
               <item>nove besede</item>
               <item>prevodi besed</item>
               <item>slovenska ustreznica</item>
               <item>fandom</item>
               <item>ljubiteljstvo</item>
               <item>trekiji</item>
            </list>
            <div type="question" xml:id="suss-arhiv-000235.div1">
               <p xml:id="suss-arhiv-000235.p1">Kako bi človek prevedel <q>fandom</q>(mislim razen ‘fenovstvo", kar je zelo grda beseda ali ‘ljubiteljstvo", kar je tudi zoprno, pa še ne čisto točno)? In seveda: kako bi imenovala ‘fana"?</p>
            </div>
            <div type="answer" xml:id="suss-arhiv-000235.div2">
               <p xml:id="suss-arhiv-000235.p2">Vaše vprašanje je med Šussovci sprožilo precej obširno debato. Na srečo je vaša zveza in naša sodelavka dovolj hitro zamejila debatno polje, saj nam je pojasnila, da gre za <q rend="italic">fane</q> odisejade Zvezdne steze/Star Trek (ne npr. za nogomet) in da vam nikakor ni všeč izraz <q rend="italic">oboževalci</q> (ki se je sicer v debati že pojavil).</p>
               <p xml:id="suss-arhiv-000235.p3">Naša mnenja in stališča so bila zelo različna — enim se zdi preveč fanatično obarvan en izraz, drugim spet drugi ipd. — zato vam ponujamo v presojo več besed:</p>
               <table xml:id="suss-arhiv-000235.table1">
                  <row>
                     <cell xml:id="suss-arhiv-000235.cell1">
                        <q rend="italic">pristaši</q>
                     </cell>
                  </row>
                  <row>
                     <cell xml:id="suss-arhiv-000235.cell2">
                        <q rend="italic">občudovalci</q>
                     </cell>
                  </row>
                  <row>
                     <cell xml:id="suss-arhiv-000235.cell3">
                        <q rend="italic">častilci</q>
                     </cell>
                  </row>
                  <row>
                     <cell xml:id="suss-arhiv-000235.cell4">
                        <q rend="italic">privrženci</q>
                     </cell>
                  </row>
                  <row>
                     <cell xml:id="suss-arhiv-000235.cell5">
                        <q rend="italic">ljubitelji</q>
                     </cell>
                  </row>
               </table>
               <p xml:id="suss-arhiv-000235.p4">Ena od idej je bila tudi ta, da se elegantno izognete rabi krovnega pojma ter uporabljate enostavno izraz <q rend="italic">trekiji</q>(kot jih imenujejo v njihovi zemeljski domovini). Pa še en malo manj resen predlog naše sodelavke: <q rend="italic">zvezdnostezoholiki</q> oziroma <q rend="italic">(zvezdni) stezoholiki</q>.</p>
            </div>
         </div>
         <div type="article" xml:id="suss-arhiv-000236"
              corresp="http://www2.arnes.si/~lmarus/suss/arhiv/suss-arhiv-000236.html">
            <head>Kako bi prevedli izraz Lean Thinking ali Lean Enterprise</head>
            <list type="keywords">
               <item>prevodi besed</item>
               <item>lean thinking</item>
               <item>nove besede</item>
               <item>strokovni izrazi</item>
               <item>raba jezika</item>
            </list>
            <div type="question" xml:id="suss-arhiv-000236.div1">
               <p xml:id="suss-arhiv-000236.p1">Kako bi lahko v slovenščino prevedla izraz <q>Lean Thinking</q> ali <q>Lean Enterprise</q>? Vsebinsko izraz pomeni iskanje najučikovitejše poti v proizvodnem procesu z zmanjševanjem nepotrebnega dela in postopkov, povečanje učinkovitosti organizacije. Na internetu je stran <q>Cardiff University</q>, kjer je ustanovljen <q>Lean Enterprise Research Centre</q>. Verjetno izraz <q>mišljenje skubljenja ali hujšanja</q> ne bi bil najbolj posrečen?</p>
            </div>
            <div type="answer" xml:id="suss-arhiv-000236.div2">
               <p xml:id="suss-arhiv-000236.p2">Vaše vprašanje je pravzaprav terminološke narave, tako da ne sodi toliko na naš naslov. Očitno gre za novejši pojem, kajti v Angleško-slovenskem in slovensko-angleškem poslovnem slovarju (iz leta 1995) ga nismo zasledili. Povprašali smo nekaj ekonomistov in izvedeli, da v slovenščini še ni uveljavljen noben termin, ki bi ustrezal angleškima izrazoma <q rend="italic">lean thinking</q> in <q rend="italic">lean enterprise</q>. Ker se je tudi nam zdelo, da <q rend="italic">skubljenje</q> in <q rend="italic">hujšanje</q> tu nimata kaj iskati, smo se odločili za sedaj že dodobra uveljavljen postopek <q>možganske nevihte</q> članov Šussa, ki je obrodil tele sadove oz. predloge za vaš problem:</p>
               <p xml:id="suss-arhiv-000236.p3">V finale so se uvrstili izrazi:</p>
               <p xml:id="suss-arhiv-000236.p4">a) <q rend="italic">minimalistično</q>(podjetje, razmišljanje itd.)<lb/>
                  <q rend="italic">optimalistično</q>
                  <lb/> b) <q rend="italic">minimizirano</q>
                  <lb/>
                  <q rend="italic">optimizirano</q>
                  <lb/>
                  <q rend="italic">racionalizirano</q>
               </p>
               <p xml:id="suss-arhiv-000236.p5">Razlika med a) in b) naj bi bila po našem občutku v tem, da izraza pod a) — kot pridevnika iz samostalnikov <q rend="italic">minimalizem</q> in <q rend="italic">optimalizem</q> — označujeta nekaj splošnejšega, splošen način delovanja; izrazi pod b) pa so primernejši za opis lastnosti konkretnega podjetja, postopka itd. Med ostalimi predlogi naj omenimo naslednje:</p>
               <p xml:id="suss-arhiv-000236.p6">
                  <q rend="italic">ekonomično</q>
                  <lb/>
                  <q rend="italic">skrčeno/skrčno</q>
                  <lb/>
                  <q rend="italic">minimalno</q>
                  <lb/>
                  <q rend="italic">varčno</q>
               </p>
               <p xml:id="suss-arhiv-000236.p7">Bilo je še nekaj predlogov, ki jih ne gre jemati preveč zares:</p>
               <p xml:id="suss-arhiv-000236.p8">
                  <q rend="italic">optimistično podjetje</q>
                  <lb/>
                  <q rend="italic">kompresorsko podjetje</q>
                  <lb/>
                  <q rend="italic">špar firma</q>
               </p>
               <p xml:id="suss-arhiv-000236.p9">Upamo, da si boste s katerim od naših predlogov lahko pomagali; poskusite in morda se bo kateri <q>prijel</q>— raba jezika namreč ne poteka po kakih togih pravilih. Skoraj vedno pa je ob prvi uporabi novega izraza verjetno smiselno pojasniti, kaj z izbranim izrazom označujemo.<lb/>
               </p>
               <milestone unit="none" rend="horizontal-rule"/>
               <p xml:id="suss-arhiv-000236.p10">
                  <q rend="italic">Odziv obiskovalca strani:</q>
                  <lb/>Tehnično gre pri tem za rezultat izvajanja posebnih upravljalskih tehnik pri procesih v podjetju. Sorodni pojmi so tudi 'lean transformation', 'lean manufacturing' itd.<lb/> Osnovno vodilo vseh omenjenih tehnik je izločitev vseh procesov, ki proizvodu ne prinašajo dodane vrednosti (po domače bi lahko rekli, da se podjetja znebijo balasta).<lb/> Prof. Larco to zelo lepo opisuje v knjigi <ref target="http://www.economics-finance.com/Lean_Transformation_How_to_Change_Your_Business_into_a_Lean_Enterprise_0964660121.html">Lean transformation</ref>. Mislim torej, da bi za prevod 'lean enterprise' čisto ustrezno lahko uporabljali 'vitko podjetje'.</p>
            </div>
         </div>
         <div type="article" xml:id="suss-arhiv-000237"
              corresp="http://www2.arnes.si/~lmarus/suss/arhiv/suss-arhiv-000237.html">
            <head>Kako prevajati izraze, kot sta parent, parenting</head>
            <list type="keywords">
               <item>nove besede</item>
               <item>prevodi besed</item>
               <item>parent</item>
               <item>tvorjenje besed</item>
               <item>pripona -evanje</item>
               <item>strokovni izrazi</item>
               <item>starš</item>
               <item>novotvorjenke</item>
            </list>
            <div type="question" xml:id="suss-arhiv-000237.div1">
               <p xml:id="suss-arhiv-000237.p1">V tej rubriki se oglašam prvič. Začela sem prevajati angleško knjigo, v kateri se zelo pogosto pojavljajo izrazi kot so parent (pri čemer je mišljen eden - katerikoli od staršev), parenting, reparenting. V stroki se izrazi, kot so starš, starševanje, prestarševanje, pojavljajo vse pogosteje. Zanima me, kaj o njih menite slavisti. Nestrpno pričakujem vaša mnenja.</p>
            </div>
            <div type="answer" xml:id="suss-arhiv-000237.div2">
               <p xml:id="suss-arhiv-000237.p2">Besede starš, starševstvo in prestarševanje so dobesedno prevedene besede po analogiji iz angleščine: končnica -0 ustreza angleški končnici -0 (starš-0, parent-0), pripona -ing v slovenščini ustreza priponi -evanje (parent-ing, starš-evanje), predpona re- v slovenščini nima dobre ustreznice, ena od možnih predpon je tukaj uporabljena pre-, ki pa ima tudi druge pomene (re-parent-ing, pre-starš-evanje).</p>
               <p xml:id="suss-arhiv-000237.p3">Sodeč po Slovarju slovenskega knjižnega jezika (SSKJ), ki opisuje knjižni jezik, kakršen je bil pred 30 leti, besede starš, starševanje in prestarševanje lahko funkcionirajo le kot strokovni izrazi, katerih pomen je razviden iz sobesedila. Nobene izmed teh treh besed namreč ne najdemo v SSKJ, kar pomeni, da so besede novotvorbe, ki naj ne bi bile del knjižnega jezika.</p>
               <p xml:id="suss-arhiv-000237.p4">Od teh <q>prevodov</q> je dvoumna beseda prestarševanje. Njen pomen ni jasen: zamenjati starše, preiti s starševanja enemu otroku na starševanje drugemu, spremeniti starševsko vlogo očeta v starševsko vlogo matere ...?</p>
               <p xml:id="suss-arhiv-000237.p5">Ker ne nasprotujejo besedotvornim pravilom slovenščine, ni pravega razloga, da bi jim nasprotovali. Beseda starš pa se vse bolj uveljavlja tudi izven strokovnega jezika. Vsekakor pa so v vsakem jeziku novotvorbe dobrodošle, saj bogatijo jezik.</p>
            </div>
         </div>
         <div type="article" xml:id="suss-arhiv-000238"
              corresp="http://www2.arnes.si/~lmarus/suss/arhiv/suss-arhiv-000238.html">
            <head>Poimenovanje <q>drive-in restavracije</q> in <q>talk-showa</q>
            </head>
            <list type="keywords">
               <item>nove besede</item>
               <item>prevodi besed</item>
            </list>
            <div type="question" xml:id="suss-arhiv-000238.div1">
               <p xml:id="suss-arhiv-000238.p1">Tokrat smo se v vlogo spraševalcev postavili mi in naše uporabnike prosili za njihove predloge za poimenovanje <q>drive-in restavracije</q> in <q>talk-showa</q>.</p>
            </div>
            <div type="answer" xml:id="suss-arhiv-000238.div2">
               <p xml:id="suss-arhiv-000238.p2">Dobili smo zares veliko predlogov, ki jih navajamo tu spodaj. Obe besedi imata predloge razdeljene v tri skupine. Najvišja beseda oziroma dve predstavljata zmagovalko/i natečaja, v naslednji skupini pa so besede, ki so si prav tako prislužile nagrade.</p>
               <table xml:id="suss-arhiv-000238.table1">
                  <row>
                     <cell xml:id="suss-arhiv-000238.cell1">DRIVE-IN RESTAVRACIJA</cell>
                     <cell xml:id="suss-arhiv-000238.cell2">TALK-SHOW</cell>
                  </row>
                  <row>
                     <cell>
                        <milestone unit="none" rend="horizontal-rule"/>
                     </cell>
                  </row>
                  <row>
                     <cell xml:id="suss-arhiv-000238.cell4">
                        <hi rend="bold">pel-not</hi>
                     </cell>
                     <cell xml:id="suss-arhiv-000238.cell5">
                        <hi rend="bold">telečvek</hi>
                     </cell>
                  </row>
                  <row>
                     <cell xml:id="suss-arhiv-000238.cell6">
                        <hi rend="bold">avtosned</hi>
                     </cell>
                     <cell/>
                  </row>
                  <row>
                     <cell/>
                     <cell/>
                  </row>
                  <row>
                     <cell xml:id="suss-arhiv-000238.cell10">
                        <hi rend="bold">avtopostrežba</hi>
                     </cell>
                     <cell xml:id="suss-arhiv-000238.cell11">
                        <hi rend="bold">teleklepet</hi>
                     </cell>
                  </row>
                  <row>
                     <cell xml:id="suss-arhiv-000238.cell12">
                        <hi rend="bold">privozna restavracija</hi>
                     </cell>
                     <cell xml:id="suss-arhiv-000238.cell13">
                        <hi rend="bold">klepetanka</hi>
                     </cell>
                  </row>
                  <row>
                     <cell xml:id="suss-arhiv-000238.cell14">
                        <hi rend="bold">restavtoracija</hi>
                     </cell>
                     <cell/>
                  </row>
                  <row>
                     <cell xml:id="suss-arhiv-000238.cell16">
                        <hi rend="bold">izavtni hitrohran</hi>
                     </cell>
                     <cell/>
                  </row>
                  <row>
                     <cell/>
                     <cell/>
                  </row>
                  <row>
                     <cell xml:id="suss-arhiv-000238.cell20">restavracija v avtu</cell>
                     <cell xml:id="suss-arhiv-000238.cell21">prazna slama</cell>
                  </row>
                  <row>
                     <cell xml:id="suss-arhiv-000238.cell22">avtorestavracija</cell>
                     <cell xml:id="suss-arhiv-000238.cell23">kramljanja(e) z "osebo xx"</cell>
                  </row>
                  <row>
                     <cell xml:id="suss-arhiv-000238.cell24">avto restavracija</cell>
                     <cell xml:id="suss-arhiv-000238.cell25">klepetališče</cell>
                  </row>
                  <row>
                     <cell xml:id="suss-arhiv-000238.cell26">avto - jedilnica</cell>
                     <cell xml:id="suss-arhiv-000238.cell27">pogovorna oddaja</cell>
                  </row>
                  <row>
                     <cell xml:id="suss-arhiv-000238.cell28">postrežba v avtu</cell>
                     <cell xml:id="suss-arhiv-000238.cell29">pustosnovščina</cell>
                  </row>
                  <row>
                     <cell xml:id="suss-arhiv-000238.cell30">vozilopostrežna restavracija</cell>
                     <cell xml:id="suss-arhiv-000238.cell31">čvekija</cell>
                  </row>
                  <row>
                     <cell xml:id="suss-arhiv-000238.cell32">avtomobilski McD</cell>
                     <cell xml:id="suss-arhiv-000238.cell33">govorca</cell>
                  </row>
                  <row>
                     <cell xml:id="suss-arhiv-000238.cell34">vpelji in jej restavracija</cell>
                     <cell xml:id="suss-arhiv-000238.cell35">pogovornik</cell>
                  </row>
                  <row>
                     <cell xml:id="suss-arhiv-000238.cell36">pripelji-odpelji restavracija</cell>
                     <cell xml:id="suss-arhiv-000238.cell37">besedivka</cell>
                  </row>
                  <row>
                     <cell xml:id="suss-arhiv-000238.cell38">ostani-v-avtu restavracija</cell>
                     <cell xml:id="suss-arhiv-000238.cell39">govorivka</cell>
                  </row>
                  <row>
                     <cell xml:id="suss-arhiv-000238.cell40">pripelji-noter restavracija</cell>
                     <cell xml:id="suss-arhiv-000238.cell41">veselo besedovanje</cell>
                  </row>
                  <row>
                     <cell xml:id="suss-arhiv-000238.cell42">pripelji-se-noter</cell>
                     <cell xml:id="suss-arhiv-000238.cell43">nakladalnica</cell>
                  </row>
                  <row>
                     <cell xml:id="suss-arhiv-000238.cell44">dovozna restavracija</cell>
                     <cell xml:id="suss-arhiv-000238.cell45">blebetalnica</cell>
                  </row>
                  <row>
                     <cell xml:id="suss-arhiv-000238.cell46">mimovozna restavracija</cell>
                     <cell xml:id="suss-arhiv-000238.cell47">TV nakladalnica</cell>
                  </row>
                  <row>
                     <cell xml:id="suss-arhiv-000238.cell48">uvozna restavracija</cell>
                     <cell xml:id="suss-arhiv-000238.cell49">kramljalnica</cell>
                  </row>
                  <row>
                     <cell xml:id="suss-arhiv-000238.cell50">jedovoz</cell>
                     <cell xml:id="suss-arhiv-000238.cell51">pogovarjalnica</cell>
                  </row>
                  <row>
                     <cell xml:id="suss-arhiv-000238.cell52">jedovozna restavracija</cell>
                     <cell xml:id="suss-arhiv-000238.cell53">govorilnica</cell>
                  </row>
                  <row>
                     <cell xml:id="suss-arhiv-000238.cell54">avtosit</cell>
                     <cell xml:id="suss-arhiv-000238.cell55">pogovornica</cell>
                  </row>
                  <row>
                     <cell xml:id="suss-arhiv-000238.cell56">vrtiljak</cell>
                     <cell xml:id="suss-arhiv-000238.cell57">klepetnica</cell>
                  </row>
                  <row>
                     <cell xml:id="suss-arhiv-000238.cell58">McDonaldsova pripeljalnica</cell>
                     <cell xml:id="suss-arhiv-000238.cell59">klepetalnica</cell>
                  </row>
                  <row>
                     <cell xml:id="suss-arhiv-000238.cell60">prihran (pripelji se k hrani)</cell>
                     <cell xml:id="suss-arhiv-000238.cell61">debatnica</cell>
                  </row>
                  <row>
                     <cell xml:id="suss-arhiv-000238.cell62">dohran</cell>
                     <cell xml:id="suss-arhiv-000238.cell63">pogovornik</cell>
                  </row>
                  <row>
                     <cell xml:id="suss-arhiv-000238.cell64">privoz (McDonalds privoz)</cell>
                     <cell xml:id="suss-arhiv-000238.cell65">govožur</cell>
                  </row>
                  <row>
                     <cell xml:id="suss-arhiv-000238.cell66">privozišče</cell>
                     <cell xml:id="suss-arhiv-000238.cell67">Govor-o-seans-o-oddaiiaa!!!</cell>
                  </row>
                  <row>
                     <cell xml:id="suss-arhiv-000238.cell68">privoznica</cell>
                     <cell xml:id="suss-arhiv-000238.cell69">besedovanje</cell>
                  </row>
                  <row>
                     <cell xml:id="suss-arhiv-000238.cell70">mimogredišče</cell>
                     <cell xml:id="suss-arhiv-000238.cell71">blebetava predstava</cell>
                  </row>
                  <row>
                     <cell xml:id="suss-arhiv-000238.cell72">dovoznica</cell>
                     <cell xml:id="suss-arhiv-000238.cell73">čvekašou</cell>
                  </row>
                  <row>
                     <cell xml:id="suss-arhiv-000238.cell74">zapeljalnik</cell>
                     <cell xml:id="suss-arhiv-000238.cell75">čenčarije</cell>
                  </row>
                  <row>
                     <cell xml:id="suss-arhiv-000238.cell76">karizavtasranjepapnica</cell>
                     <cell xml:id="suss-arhiv-000238.cell77">govorije</cell>
                  </row>
                  <row>
                     <cell xml:id="suss-arhiv-000238.cell78">vavtopostrežna restavracija</cell>
                     <cell xml:id="suss-arhiv-000238.cell79">pogovorna oddaja</cell>
                  </row>
                  <row>
                     <cell xml:id="suss-arhiv-000238.cell80">čistonavadna nažiralnica, kjer nudijo</cell>
                     <cell xml:id="suss-arhiv-000238.cell81">govorček (poudarek na drugi o)</cell>
                  </row>
                  <row>
                     <cell xml:id="suss-arhiv-000238.cell82">azbestne majhne kruhke in ti obenem še</cell>
                     <cell xml:id="suss-arhiv-000238.cell83">pogovornik</cell>
                  </row>
                  <row>
                     <cell xml:id="suss-arhiv-000238.cell84">omogočijo, da si posvinjaš avto</cell>
                     <cell xml:id="suss-arhiv-000238.cell85">pogovorjevalnica</cell>
                  </row>
                  <row>
                     <cell/>
                     <cell xml:id="suss-arhiv-000238.cell87">bla-bla oddaja</cell>
                  </row>
                  <row>
                     <cell/>
                     <cell xml:id="suss-arhiv-000238.cell89">čvek oddaja</cell>
                  </row>
                  <row>
                     <cell/>
                     <cell xml:id="suss-arhiv-000238.cell91">pogovorno-zabavna oddaja</cell>
                  </row>
                  <row>
                     <cell/>
                     <cell xml:id="suss-arhiv-000238.cell93">pogovorijada</cell>
                  </row>
                  <row>
                     <cell/>
                     <cell xml:id="suss-arhiv-000238.cell95">televizijsko kramljanje</cell>
                  </row>
                  <row>
                     <cell/>
                     <cell xml:id="suss-arhiv-000238.cell97">čebljalnica</cell>
                  </row>
                  <row>
                     <cell/>
                     <cell xml:id="suss-arhiv-000238.cell99">pogovorni šov</cell>
                  </row>
                  <row>
                     <cell/>
                     <cell xml:id="suss-arhiv-000238.cell101">govorni šou</cell>
                  </row>
                  <row>
                     <cell/>
                     <cell xml:id="suss-arhiv-000238.cell103">zabava-klepeta</cell>
                  </row>
                  <row>
                     <cell/>
                     <cell xml:id="suss-arhiv-000238.cell105">pogovarjača</cell>
                  </row>
                  <row>
                     <cell/>
                     <cell xml:id="suss-arhiv-000238.cell107">pogovarjanka</cell>
                  </row>
               </table>
            </div>
         </div>
         <div type="article" xml:id="suss-arhiv-000239"
              corresp="http://www2.arnes.si/~lmarus/suss/arhiv/suss-arhiv-000239.html">
            <head>Kako se po slovensko reče felš</head>
            <list type="keywords">
               <item>sklanjanje</item>
               <item>besedotvorje</item>
               <item>slovenjenje</item>
               <item>raba besed</item>
               <item>slovenska ustreznica</item>
               <item>felš</item>
               <item>žargon</item>
               <item>tvorjenje besed</item>
               <item>podstava</item>
               <item>strokovni izrazi</item>
               <item>športni izrazi</item>
            </list>
            <div type="question" xml:id="suss-arhiv-000239.div1">
               <p xml:id="suss-arhiv-000239.p1">Kako se po slovensko reče <q>felš</q>? Felšati pomeni zarotirati žogo. Spin.</p>
            </div>
            <div type="answer" xml:id="suss-arhiv-000239.div2">
               <p xml:id="suss-arhiv-000239.p2">Kakšne druge slovenske besede za <q rend="italic">felš</q> ne poznam in ne najdem, zato vas bom poskusil prepričati, da je <q rend="italic">felš</q> čisto v redu in del slovenskega nogometnega žargona, čeprav ni izpričan v nobenem slovarju. Že dejstvo, da se <q rend="italic">felš</q> piše s <q rend="italic">š</q>-jem, pove, da smo besedo privzeli in že tudi podomačili zapis. Tudi sklanjamo jo brez težav: <q rend="italic">felš</q>, <q rend="italic">felša</q>, <q rend="italic">felšu</q>, <q rend="italic">felš</q>, <q rend="italic">pri felšu</q>, <q rend="italic">s felšem</q>. Služi nam tudi kot podstava za tvorbo novih besed (npr. <q rend="italic">zafelšati žogo</q>). Z njo je verjetno povezana tudi pogovorna beseda <q rend="italic">felšast</q> (s pomenom vegast, ukrivljen, npr. platišče pri kolesu).</p>
               <p xml:id="suss-arhiv-000239.p3">Pri namiznem tenisu se s podobnim pomenom uporabljata zvezi <q rend="italic">rezana žoga/žogica</q>(izpričano v SSKJ) in <q rend="italic">(po/za)rezati žogo</q>. V malo manj resnih krogih, torej bolj pingpongaških kot namiznoteniških, pa sem slišal že več variant: <q rend="italic">skrivljena žoga</q>, <q rend="italic">kriva žoga</q>, <q rend="italic">vrteča (se) žoga</q>, <q rend="italic">vegaste žoge</q> (ta izraz lahko verjetno cilja le na množino (<q rend="italic">žoge</q>), kjer je mišljeno, da se vsaka žoga odbije drugam oziroma nepredvidljivo), in pa <q rend="italic">zarotirati žogo</q>, <q rend="italic">zavrteti žogo</q>, <q rend="italic">cukniti žogo</q>. Ampak vse te variante so ali rahlo neustrezne (npr. <q rend="italic">skrivljena</q>) ali omejene na določeno besedno vrsto (npr. glagol) ali vezane na nujno povezovanje z dodatnimi besedami (<q rend="italic">žoga</q>, <q rend="italic">udarec</q>, <q rend="italic">brc</q>). Lahko domnevamo, da bi šle ubeseditve za področje nogometa v isto smer. <q rend="italic">Felš</q> pa je lažje in širše uporaben: <q rend="italic">vratarja je presenetil s felšem</q> (udarec), <q rend="italic">zafelšal je žogo</q>, <q rend="italic">Katančev felš</q> (zafelšana žoga) <q rend="italic">je zletel čez gol</q> itn. Olimpijin podmladek uporablja <q rend="italic">felš</q>.</p>
               <p xml:id="suss-arhiv-000239.p4">Kaže, da je <q rend="italic">felš</q> vsaj med nogometnimi praktiki zadel v polno. Sicer pa počakajmo na Francijo '98, komentatorjev bo gotovo več, ne en sam, in pokazalo se bo, kako to prvino imenujejo oni.</p>
               <p xml:id="suss-arhiv-000239.p5">(Dodatek po Franciji '98: komentatorji so po naših opažanjih večinoma govorili o <q rend="italic">zavitih žogah</q> ali pa so se imenovanju tega izognili: <q>... z lepo zavito žogo je prelisičil vratarja in povedel svoje moštvo v vodstvo ...</q>, <q>... bomo videli, koliko mu bo uspelo žogo zaviti ...</q>. Le enkrat sem slišal: <q>... vratarju je namenil tako imenovani felš ...</q>. Nisem pa zasledil nobenega zavijanja — felšanja. Težko je reči, ali se je ta <q rend="italic">zavita</q> raba med komentatorji tudi prijela; o tem bi kaj več lahko rekli po Evru 2000, ki se bo začel čez kak dan. Morda se bodo zdaj, ko je Slovenija postala <q>nogometna velesila</q>, komentatorji bolj potrudili pri izdelovanju slovenske nogometne terminologije in poiskali kak nadomestek za vse variante <q rend="italic">felša</q> (<q rend="italic">felšati</q>, <q rend="italic">zafelšan</q> ...).)</p>
            </div>
         </div>
         <div type="article" xml:id="suss-arhiv-000240"
              corresp="http://www2.arnes.si/~lmarus/suss/arhiv/suss-arhiv-000240.html">
            <head>Skanogram ali skenogram; meni ali menu</head>
            <list type="keywords">
               <item>sklanjanje</item>
               <item>dvojnice</item>
               <item>strokovni izrazi</item>
               <item>računalniški izrazi</item>
               <item>slovenjenje</item>
               <item>prevodi besed</item>
               <item>skanogram ali skenogram</item>
            </list>
            <div type="question" xml:id="suss-arhiv-000240.div1">
               <p xml:id="suss-arhiv-000240.p1">V računalništvu se pogosto uporablja skeniranje slik. Ko nek zemljevid na ta način digitaliziramo, dobimo skanogram. Zanima me prav ta beseda; je pravilno skanogram ali skenogram? Se skanira ali skenira? Kako se ta beseda sklanja? Poleg tega moram pogosto pisati navodila za uporabo določenih programov. Uporabnik izbira ukaze iz menuja. Ali jih izbira iz menija?</p>
            </div>
            <div type="answer" xml:id="suss-arhiv-000240.div2">
               <p xml:id="suss-arhiv-000240.p2">S podomačevanjem tujih besed je v slovenščini žal povezanih precej težav, ki niso vedno enoumno rešljive. Beseda <q rend="italic">menu</q> je prav gotovo ena od takih besed — ker smo jo v njeni prvotni (kulinarični) rabi privzeli kot citatno besedo, tj. besedo, ki jo običajno pišemo tako, kot se zapisuje v izvirnem jeziku, bo verjetno preteklo še kar nekaj časa, preden se bomo navadili na njeno računalniško sozvočnico, ki se že dokaj pogosto zapisuje kot <q rend="italic">meni</q>. <q rend="italic">Meni</q> je sicer že v SSKJ naveden kot možen zapis besede <q rend="italic">menu</q>, ki pa — za razliko od računalniške rabe — v kulinarični rabi ni posebej razširjen. Kar se razširjenosti <q rend="italic">menija</q> tiče, pove mnogo tudi zapis te besede v slovenskih Windowsih in podobnih programih. (Ne razumite narobe, to ni nikakršen zakonik, je le najbolj razširjen program, ki je zato tudi najbolj vpliven.) Lahko pričakujemo, da se bo raba, kakršna je v Windowsih, le še okrepila in širila. No, pri <q rend="italic">meniju/menuju</q> je omembe vredno še tole: v različnih priročnikih za razne računalniške programe iz paketa MS Office sta ne glede na rabo v slovenskem Officeu rabljeni obe varianti — npr. v MS Excel ‘97 za telebane je rabljen <q rend="italic">meni</q>, v Hitri vodič po MS Excelu ‘97 pa <q rend="italic">menu</q>.</p>
               <p xml:id="suss-arhiv-000240.p3">V prid podomačenega zapisa besede <q rend="italic">meni/menu</q> govori prevajalska izkušnja — nepodomačeni zapis (<q rend="italic">menu</q>) je neka špikerica na snemanju CD-ROM-a prebrala (in posnela) kot /menu/, to pa je s stališča verjetno kar 99-odstotne večinske rabe neustrezno, saj praktično vsi govorci slovenščine besedo izgovarjajo kot /meni/. Ob podomačenem zapisu pa do takega izgovora ne bi prišlo.</p>
               <p xml:id="suss-arhiv-000240.p4">Načeloma se praktično vsaka tujka prej ali slej prilagodi našemu sistemu zapisovanja (npr. <q rend="italic">design</q> je vse pogosteje pisan <q rend="italic">dizajn</q>). Za tem stoji vsaj ta pogled, da tujke tako ali tako podomačimo v njihovi glasovni podobi ne glede na zapis (fra. /menü/ &gt; slo. /meni/), večinoma tudi oblikoslovno (npr. angleške besede začnemo sklanjati po svojih vzorcih — npr. <q rend="italic">v designu/v dizajnu</q>), zakaj torej ne bi podomačili tudi zapisa — sploh ko čez čas besedo vse bolj čutimo kot sestavni element slovenskega jezika in vse manj kot tujko. Res pa je, da se pri nekaterih to zgodi zelo hitro, pri drugih pa dlje vztrajamo pri tujem zapisu — s primerjalnega stališča posameznih primerov je to običajno bolj ali manj naključno.</p>
               <p xml:id="suss-arhiv-000240.p5">Drugače kot z <q rend="italic">menujem/menijem</q> je z besedama <q rend="italic">skenirati</q>, <q rend="italic">skenogram</q>, ki sta se v pisavi hitro priličili slovenskemu izgovoru — ni namreč smiselno, da bi se podomačeno zapisoval en glas besede, drugi pa ne. In pri zapisu <q rend="italic">skanirati</q> gre prav za to: angleški pisni <q rend="italic">c</q> po vzoru slovenskega izgovora podomačimo v <q rend="italic">k</q>, pisnega <q rend="italic">a-ja</q> v <q rend="italic">e</q> pa ne podomačimo, čeprav ga tako izgovarjamo. Smiselno je torej pisati <q rend="italic">skenirati</q>, če se pač odločimo za podomačitev. Vsekakor pa bomo, če zapisujemo <q rend="italic">skenirati</q> (z <q rend="italic">e</q>), zapisovali tudi <q rend="italic">skenogram</q>, ne <q rend="italic">skanogram</q>, saj nas pri obeh besedah vodi ista logika, poleg tega pa je edino smiselno pisati vse besede iste besedne družine na isti način oz. sledeč istemu načelu.</p>
            </div>
         </div>
         <div type="article" xml:id="suss-arhiv-000241"
              corresp="http://www2.arnes.si/~lmarus/suss/arhiv/suss-arhiv-000241.html">
            <head>Kako prevesti izraz U.S. Federal Highway Administration (FHWA) Highway Capacity Manual</head>
            <list type="keywords">
               <item>imena</item>
               <item>imena podjetij</item>
               <item>sklanjanje</item>
               <item>sklanjanje kratic</item>
               <item>sklanjanje</item>
               <item>kratice</item>
               <item>slovenjenje</item>
               <item>prevodi besed</item>
               <item>nove besede</item>
               <item>highway capacity manual</item>
               <item>izgovorjava besed</item>
               <item>velika/mala začetnica</item>
            </list>
            <div type="question" xml:id="suss-arhiv-000241.div1">
               <p xml:id="suss-arhiv-000241.p1">Prav lep pozdrav s Slovenske Istre! Pri pisanju svoje diplomske naloge sem se ustavil ob angleški besedni zvezi, ki je ne znam lepo in pravilno prevesti, in sicer: U.S. Federal Highway Administration (FHWA) Highway Capacity Manual. Mogoče bi mi vi lahko pomagali. Vrhu tega sem v zadregi, ali naj izraz kar pustim v originalu ali naj ga prevedem. V primeru, da ga pustim takšnega kot je, sem mnenja, da ga ne smem, oziroma ne morem, sklanjati v slovenščini (npr. ... v Highway Capacity Manual-u). Že vnaprej se vam zahvaljujem za vaš trud.</p>
            </div>
            <div type="answer" xml:id="suss-arhiv-000241.div2">
               <p xml:id="suss-arhiv-000241.p2">Načelno imate pri vključevanju imena ameriške organizacije in njene publikacije v slovensko besedilo več možnosti. Celotno ime lahko pustite v originalu, pri čemer je spet več možnosti: <q>v Highway Capacity Manualu piše ...</q>(kar verjetno sodi v manj formalna besedila), <q>v Highway Capacity Manual piše ...</q> (pri čemer je smiselno angleško zvezo zapisovati ležeče) in <q>v priročniku Highway Capacity Manual piše ...</q> (spet bi bilo smiselno angleško zvezo zapisovati ležeče ali med narekovaji).</p>
               <p xml:id="suss-arhiv-000241.p3">Zvezi lahko prevedete, pri čemer ju lahko predstavljate kot verodostojna (bolj ali manj uradna) prevoda imen in ju zapisujete kot lastni imeni, torej z veliko začetnico (npr. Ameriška zvezna služba ..., Priročnik Ameriške zvezne službe ... za ...), lahko pa predstavite prevoda kot priložnostna opisna (vrstna) prevoda in ju zapišete z malo začetnico (ameriška ...). Pri prvem načinu je vseeno smiselno ob prvi uporabi npr. v opombi pripisati izvirno ime.</p>
               <p xml:id="suss-arhiv-000241.p4">V besedilu vsakokrat uporabljati celotno ime (U.S. Federal Highway Administration Highway Capacity Manual) se vsekakor ne zdi smiselno — zadeva je preprosto predolga. Če ime slovenite, lahko npr. <q>Ameriško zvezno službo za ...</q> krajšate v <q>Službo za ...</q>. Če ime slovenite opisno, je krajšanje še preprostejše. Če pa jo puščate v originalu, je krajšanje sila nerodno, ker si v tujem jeziku nepooblaščeni to preprosto težko dovolimo. Morda je najbolje, da zvezo v celoti navedete, ko jo uporabite prvič, zraven podate tudi prevod, ki bo pač neuraden prevod uradnega imena organizacije in publikacije, služil bo torej zgolj opisu/razlagi, zato niti ni tako pomembno, da je prevod dodelan, priročen, kratek ... Zraven pa navedete, kakšno oznako boste poslej uporabljali za organizacijo in kakšno za publikacijo. Kot nadvse priročna se tu kaže raba kratice, ki ste jo navedli — (U.S.) FHWA. (Pri sklanjanju kratic imate dve enakovredni možnosti: <q>Pri FHWA so uvedli to in to</q> ali <q>Pri FHWA-ju so uvedli to in to.</q>) Podobno bi lahko priročnik označevali npr. kot <q>priročnik HCM</q>. (Sklanjanje bi bilo <q>v priročniku HCM piše ...</q>.) Ob pogosti uporabi bo postal odveč tudi <q rend="italic">priročnik</q>, zato lahko zadevo poimenujete tudi samo s kratico (<q>v HCM</q> ali <q>v HCM-ju</q>). Težava pri tem je izgovor; ni namreč jasno, kako naj se kratica izgovarja (/h<hi rend="bold">a</hi>c<hi rend="bold">ee</hi>m/, /h<hi rend="bold">~</hi>c<hi rend="bold">~</hi>m<hi rend="bold">~</hi>/ (~ je polglasnik) ali morda celo /<hi rend="bold">e</hi>jčs<hi rend="bold">ie</hi>m/), vendar to pri pisni nalogi niti ni tako pomembno.</p>
               <p xml:id="suss-arhiv-000241.p5">Za dejanski prevod imena institucije je treba natančno vedeti, kaj ta služba počne, za prevod naslova priročnika pa, kaj besedilo obravnava, komu je namenjemo itd., zato vam pri tem težko pomagamo. Zgledujete se lahko po imenu kake sorodne službe pri nas.</p>
            </div>
         </div>
         <div type="article" xml:id="suss-arhiv-000242"
              corresp="http://www2.arnes.si/~lmarus/suss/arhiv/suss-arhiv-000242.html">
            <head>Kako bi poslovenili izraz fitnes</head>
            <list type="keywords">
               <item>slovenjenje</item>
               <item>prevodi besed</item>
               <item>slovenska ustreznica</item>
               <item>fitnes</item>
               <item>strokovni izrazi</item>
               <item>športni izrazi</item>
            </list>
            <div type="question" xml:id="suss-arhiv-000242.div1">
               <p xml:id="suss-arhiv-000242.p1">Mene vedno bolj muči beseda fitnes, ki je nekako prevzeta. V slovenski literaturi se pojavlja največkrat kot fitnes, mene pa zanima , kako bi to besedo prevedli - kateri slovenski izraz bi lahko nadomestil besedo fitnes, kateri izraz bi bil najbolj primeren. Za trud in odgovor se zahvaljujem (v SSKJ tega izraza ni!)!</p>
            </div>
            <div type="answer" xml:id="suss-arhiv-000242.div2">
               <p xml:id="suss-arhiv-000242.p2">Kakšnega zares oprijemljivega vira, ki bi nam pomagal pri odgovarjanju, nismo našli, zato smo malo povprašali naokoli, ali kak naš znanec pozna kakšno ustrezno slovensko besedo, vendar prav dosti odgovorov nismo dobili.</p>
               <p xml:id="suss-arhiv-000242.p3">Nekateri (zelo redki) naj bi tovrstnim centrom pravili <q rend="italic">središča za čilost</q>, drugi jim pravijo <q rend="italic">telovadnice</q>, <q rend="italic">vadbenice</q>, nekateri pa jim pravijo kar <q rend="italic">fitnesi</q>. Verjetno obstaja še kakšno poimenovanje, ki pa je vsaj za zdaj še omejeno na ozek krog ljudi. Morda bi bila smiselna ustreznica tudi <q rend="italic">trim(ski) center/telovadnica</q>(prim. <q rend="italic">trim steza</q> in <q rend="italic">trimčkanje</q>) ali pa <q rend="italic">rekreacijski center</q> (ta pojem je resnici na ljubo širši). Sta pa ti dve poimenovanji prav tako sestavljeni iz tujk.</p>
               <p xml:id="suss-arhiv-000242.p4">V Ljubljani so po telefonskem imeniku sodeč le <q rend="italic">fitnes centri</q> in <q rend="italic">fitnes studii</q>. <q rend="italic">Fitnes</q> pa se imenuje tudi razdelek v rumenih straneh, tako da o najpogostejši varianti poimenovanja niti ni dileme. Če bi hoteli nadomestiti besedo <q rend="italic">fitnes</q>, bi se morala ustreznica pojaviti istočasno kot sam pojem, torej tovrstna dejavnost in centri, nikakor pa je nima več smisla iskati in vsiljevati sedaj, saj je <q rend="italic">fitnes</q> že uveljavljena in s strani večine sprejeta beseda.</p>
               <p xml:id="suss-arhiv-000242.p5">Iz rumenih strani in iz širše rabe se da sklepati, da je beseda <q rend="italic">fitnes</q> zaenkrat večinoma rabljena neštevno za poimenovanje dejavnosti (<q rend="italic">grem na fitnes</q>, prim. <q rend="italic">grem na tenis/badminton/košarko</q>), ne pa tudi števno za poimenovanje npr. tovrstnega centra oz. telovadnice.</p>
            </div>
         </div>
         <div type="article" xml:id="suss-arhiv-000243"
              corresp="http://www2.arnes.si/~lmarus/suss/arhiv/suss-arhiv-000243.html">
            <head>Rdečilo za ustnice ali šminka</head>
            <list type="keywords">
               <item>slovenjenje</item>
               <item>prevodi besed</item>
               <item>slovenska ustreznica</item>
               <item>šminka</item>
               <item>prevzemanje</item>
               <item>iz nemščine</item>
            </list>
            <div type="question" xml:id="suss-arhiv-000243.div1">
               <p xml:id="suss-arhiv-000243.p1">Rdečilo za ustnice ali šminka?</p>
            </div>
            <div type="answer" xml:id="suss-arhiv-000243.div2">
               <p xml:id="suss-arhiv-000243.p2">Najprej navajam slovarska gesla iz SSKJ:</p>
               <list xml:id="suss-arhiv-000243.list2">
                  <item xml:id="suss-arhiv-000243.item7">šminka -e ž, pog. 1. ličilo za ustnice, navadno rdeče barve: odstraniti šminko z ustnic; ustnice si je namazala s šminko; šminka in puder / mastna šminka 2. sredstvo za barvanje, lepšanje obraza; ličilo: izbrati obrazu primerno šminko; s šminko poudarjene obrvi o žarg. v tem lokalu se zbira sama šminka - ljudje, ki z lepo, moderno obleko, s svojim vedenjem vzbujajo pozornost</item>
                  <item xml:id="suss-arhiv-000243.item8">rdečilo -a s, 1. rdeče barvilo: kupiti kilogram rdečila / broščevo rdečilo; rdečilo za markacije / rdečilo se lušči 2. ličilo rdeče barve, zlasti za ustnice: naličiti, namazati se z rdečilom / rdečilo za ustnice 3. rdeče črnilo: napolniti nalivnik z rdečilom</item>
                  <item xml:id="suss-arhiv-000243.item9">ličilo -a s, 1. sredstvo za barvanje, lepšanje obraza: uporabljati ličila; poudariti oči z ličilom; plast ličila / svetlo ličilo za ustnice 2. knjiž., redko barva, lak: nanašati ličilo 3. zastar. loščilo (za čevlje): škatlica ličila</item>
               </list>
               <p xml:id="suss-arhiv-000243.p3">
                  <q rend="italic">Šminka</q> (izvorno iz nemščine - <q rend="italic">Schminke</q>) ima oznako <q rend="italic">pogovorno</q>, <q rend="italic">rdečilo</q> je po SSKJ nevtralna beseda. S tega stališča bi bilo v vaši rabi torej smiselneje uporabiti <q rend="italic">rdečilo</q>. Vendar besedi pomensko nista prekrivni, saj naj bi <q rend="italic">šminka</q> ne bila nujno rdeča, <q rend="italic">rdečilo</q> pač. In te zadeve so lahko tudi modre, srebrne ... torej bi bilo morda bolje reči <q rend="italic">ličilo za ustnice</q>. Ampak čeprav je sicer pomensko precej široko <q rend="italic">ličilo</q> v tej zvezi zoženo na <q rend="italic">ličilo za ustnice</q>, bi v to kategorijo bržkone spadala tudi npr. rahlo roza obarvana vazelina. Vsekakor pa se zdi katerakoli od daljših predložnih zvez (<q rend="italic">ličilo/rdečilo za ustnice</q>) manj uporabno in elegantno poimenovanje od enobesedne <q rend="italic">šminke</q>. In vsaj za mlajšo ljubljansko populacijo bi si upal trditi, da večini <q rend="italic">šminka</q> ne predstavlja več besede, ki bi bila za naziv artikla nesprejemljiva oz. preveč pogovorna.</p>
            </div>
         </div>
         <div type="article" xml:id="suss-arhiv-000244"
              corresp="http://www2.arnes.si/~lmarus/suss/arhiv/suss-arhiv-000244.html">
            <head>Kako sloveniti izraz kasiranje</head>
            <list type="keywords">
               <item>slovenjenje</item>
               <item>prevodi besed</item>
               <item>slovenska ustreznica</item>
               <item>kasiranje</item>
               <item>prevzemanje</item>
               <item>iz nemščine</item>
               <item>izvor besed</item>
               <item>iz nemščine</item>
            </list>
            <div type="question" xml:id="suss-arhiv-000244.div1">
               <p xml:id="suss-arhiv-000244.p1">Ali obstaja kakšna slovenska beseda, ki bi ustrezala izrazu <q>kasiranje</q>? (<q>Če potrebujete originalni račun, vas prosimo, da to poveste blagajničarki pred kasiranjem blaga ter predložite potrdilo o registraciji.</q>)</p>
            </div>
            <div type="answer" xml:id="suss-arhiv-000244.div2">
               <p xml:id="suss-arhiv-000244.p2">Za začetek dva navedka iz SSKJ:</p>
               <list xml:id="suss-arhiv-000244.list2">
                  <item xml:id="suss-arhiv-000244.item9">kasirati -am dov. in nedov., 1. pog. sprejeti denar za prodano blago: kasiral bo glavni natakar / ves dan kasira in šteje denar // dobiti, izterjati denar za določeno storitev, preskrbovanje s čim: dimnikar je prišel samo kasirat / kasirati (za) vodarino, stanarino // dobiti, prejeti: ta dan so kasirali milijon dinarjev / ves dobiček je sam kasiral 2. star. razveljaviti, odpraviti: kasirati odločbo, ukrep</item>
                  <item xml:id="suss-arhiv-000244.item10">kasiran -a -o: ves kasirani denar je zapravil</item>
                  <item xml:id="suss-arhiv-000244.item11">kasiranje -a s, glagolnik od kasirati: kasiranje denarja / kasiranje članarine</item>
               </list>
               <p xml:id="suss-arhiv-000244.p3">Beseda je torej zabeležena v SSKJ. Po Slovenskem etimološkem slovarju <q rend="italic">kasirati</q> izvira iz nemščine <q rend="italic">'kasse (blagajna), kassieren (računati)'</q>. Glagol <q rend="italic">kasirati</q> izgovarjamo po slovenskih glasoslovnih pravilih, oblikoslovno pa je sestavljen iz prevzete osnove in tipične slovenske glagolske končnice <q rend="italic">-(a)ti</q>. Glagolnik <q rend="italic">kasiranje</q> je tvorjen po slovenskih oblikoslovnih pravilih iz glagola <q rend="italic">kasirati</q>. Težko bi torej rekli, da <q rend="italic">kasirati</q> in <q rend="italic">kasiranje</q> nista slovenski besedi. Je pa res, da ima <q rend="italic">kasirati</q> (prek tega logično tudi <q rend="italic">kasiranje</q>) v SSKJ oznako <q rend="italic">pogovorno</q>.</p>
               <list xml:id="suss-arhiv-000244.list3">
                  <item xml:id="suss-arhiv-000244.item12">računati -am nedov., 1. opravljati računske operacije: zna brati in računati; hitro, počasi računati / računati hitrost, površino; računa, koliko denarja mu bo ostalo / računati na pamet, na prste, z računalnikom * mat. računati koren, logaritem; računati na pet decimalk natančno 2. dov. in nedov. napisati, povedati dolžni znesek za kaj: računati naročniku blago, prevoz; računati sto dinarjev / računati komu visoke obresti / na uro računa petsto dinarjev 3. ugotavljati, določati: računati mesece po luni / potomstvo se ponekod računa po materini liniji / računal je, kaj mora še narediti mislil, razmišljal 4. na osnovi določenih dejstev, domnev imeti, kar izraža dopolnilo, za uresničljivo, verjetno: letos računajo na večji obisk turistov; računam, da bom čez en teden doma / nihče ni računal na uspeh, z uspehom ni mislil nanj, ga pričakoval 5. misliti na kaj kot na dejstvo in ravnati v skladu s tem: računal je na denar od prodaje, pa se je uštel; računaj, da nas bo pri kosilu najmanj pet / s tem dejstvom je treba računati to dejstvo je treba upoštevati</item>
               </list>
               <p xml:id="suss-arhiv-000244.p4">Drugi pomen glagola <q rend="italic">računati</q> je prekriven s pomenom <q rend="italic">kasirati</q>, prav lahko bi se kak ponazoritveni primer glasil tudi <q rend="italic">'računati kupcu blago/artikel'</q>. Težava je v tem, da je prva in zelo močna asociacija ob glagolniku <q rend="italic">računanje</q> gotovo <q rend="italic">'izvajanje računskih operacij'</q> in ne <q rend="italic">kasiranje</q>. En način za izogib <q rend="italic">kasiranju</q> je, da se odrečete glagolniku in uporabite stavek z osebno glagolsko obliko: <q rend="italic">'Če potrebujete originalni račun, vas prosimo, da to poveste blagajničarki, preden računa blago, ter predložite potrdilo o registraciji.'</q>
               </p>
            </div>
         </div>
         <div type="article" xml:id="suss-arhiv-000245"
              corresp="http://www2.arnes.si/~lmarus/suss/arhiv/suss-arhiv-000245.html">
            <head>Kako je z besedo nekogaršnje</head>
            <list type="keywords">
               <item>besedotvorje</item>
               <item>nove besede</item>
               <item>nekogaršnje</item>
               <item>zaimki</item>
               <item>nedoločni zaimki</item>
               <item>zaimki</item>
               <item>nikalni zaimki</item>
               <item>novotvorjenke</item>
            </list>
            <div type="question" xml:id="suss-arhiv-000245.div1">
               <p xml:id="suss-arhiv-000245.p1">Ta slika dolgo miglja, dolgo, kakor nekogaršnje življenje, in se umiri šele ... / ... iz polomljenih gobelinov, v katerih je bila vsaka zanka nekogaršnje zatočišče ... / Zaposleni so z zbiranjem stvari, katere so nekoč bile nekogaršnji pogled. / Ko so mi nekogaršnje poganske roke v Banjaluki presekale vez zenice s svetom, je najprej izginila velika ... Hja, primerov bo menda dovolj, vprašanje, ki se mi zastavlja (in torej tudi vam), pa je, kaj naj storim s tem nebodigatreba nekogaršnje? SSKJ že pri nekog- zatrokira, meni pa zveni tako slovensko in v navedenih primerih tako odgovarjajoče ...</p>
            </div>
            <div type="answer" xml:id="suss-arhiv-000245.div2">
               <p xml:id="suss-arhiv-000245.p2">Tudi meni se z besedo <q rend="italic">nekogaršnji</q> ni zdelo prav nič narobe, dokler me nanjo ni opozorila malo starejša lektorica, ki jo neusmiljeno preganja iz knjižne slovenščine. Še bolj začudilo me je dejstvo, da sodeč po SSKJ take besede sploh ni. In razlogi za njen (ne)obstoj?</p>
               <p xml:id="suss-arhiv-000245.p3">PRO: V jeziku obstaja beseda <q rend="italic">nikogaršnji</q>, ki je izpeljana iz zveze <q rend="italic">od nikogar</q>. Ker v našem pojmovnem svetu obstaja tudi pomensko nasproten koncept, ki ga ponazarja zveza <q rend="italic">od nekoga</q>, ta pa v določenih kontekstih deluje že kar preveč okorno, je jezik izsilil analogno rešitev, tj. besedo <q rend="italic">nekogaršnji</q>.</p>
               <p xml:id="suss-arhiv-000245.p4">CONTRA: Beseda <q rend="italic">nikogaršnji</q> je izpeljana iz rodilniške oblike nikalnega samostalniškega zaimka <q rend="italic">nihče</q>. Ta se v rodilniku končuje na <q rend="italic">-r</q> (nikogar), rodilnik nedoločnega samostalniškega zaimka <q rend="italic">nekdo</q> pa tega r-ja nima (nekoga). Izpeljava besede <q rend="italic">nekoga-r-šnji</q> je torej neregularna (da ne rečem nepravilna). V govorjenem jeziku sta si <q rend="italic">nikogašnji</q> in <q rend="italic">nekogaršnji</q> verjetno nevarno blizu, razlikujeta se namreč zgolj v enem samoglasniku. Glasova <q rend="italic">i</q> in <q rend="italic">e</q> (še posebej nepoudarjena, kot sta v teh primerih) sta si namreč po svoji kvaliteti precej podobna. Zato morda ti besedi tvorita prepodoben si par in s tem premajhno razlikovalno nasprotje.</p>
               <p xml:id="suss-arhiv-000245.p5">Ko smo o <q rend="italic">nekogaršnji</q> razpravljali na strokovnem svetu Šussa, smo ugotovili, da besedo načelno podpiramo vsi, saj je v pomenskem polju slovenščine tam zares luknja. To, da beseda ni tvorjena najbolj napovedljivo, ni nič hudega in nas verjetno moti (če seveda nas) bolj zato, ker je nismo vajeni. <q>Pravilno</q> tvorjena beseda <q rend="italic">nekogašnji</q> je bila všeč le redkim, tako da kaj drugega tu nimamo dodati.</p>
            </div>
         </div>
         <div type="article" xml:id="suss-arhiv-000246"
              corresp="http://www2.arnes.si/~lmarus/suss/arhiv/suss-arhiv-000246.html">
            <head>Kako se imenuje prebivalec Krškega</head>
            <list type="keywords">
               <item>imena</item>
               <item>krajevna imena</item>
               <item>Krčan in Krčanka</item>
               <item>imena</item>
               <item>imena prebivalcev</item>
               <item>tvorjenje besed</item>
            </list>
            <div type="question" xml:id="suss-arhiv-000246.div1">
               <p xml:id="suss-arhiv-000246.p1">Kako se imenuje prebivalec Krškega?</p>
            </div>
            <div type="answer" xml:id="suss-arhiv-000246.div2">
               <p xml:id="suss-arhiv-000246.p2">Odgovor na vaše vprašanje je v leksikonu Cankarjeve založbe Slovenska krajevna imena. Prebivalci <q rend="italic">Krškega</q> so <q rend="italic">Krčani</q> in prebivalke <q rend="italic">Krčanke</q>. Krško pa je velik kraj, in tudi prebivalci delov mesta imajo svoja imena. Tako živijo v Krškem še <q rend="italic">Starovaščani</q> in <q rend="italic">Videmčani</q>.</p>
            </div>
         </div>
         <div type="article" xml:id="suss-arhiv-000247"
              corresp="http://www2.arnes.si/~lmarus/suss/arhiv/suss-arhiv-000247.html">
            <head>Je pridevnik od pujsa prašičji ali svinjski</head>
            <list type="keywords">
               <item>pridevniki</item>
               <item>besedotvorje</item>
               <item>pomen besed</item>
               <item>strokovni izrazi</item>
               <item>tvorjenje besed</item>
               <item>izpeljava</item>
               <item>prašičji ali svinjski</item>
            </list>
            <div type="question" xml:id="suss-arhiv-000247.div1">
               <p xml:id="suss-arhiv-000247.p1">Tole me zanima: A se lahko reče prašičji ali je pridevnik od pujsa samo svinjski? Problem je pa tale: moja kolegica ima naslov magisterija <q rend="italic">Identifikacija in ... v</q>
                  <q rend="italic">prašičjem možganskem korteksu</q>. Pa se je ravnokar našel en pametnjakovič, da to je pa narobe in da bi morala napisati v svinjskem ... Ampak svinjskega magisterija si pa človek tudi ne želi imeti ... Kaj pravite? Isti pamtenjakovič tudi skoraj ni doktoriral (no, pretiravam), ker je napisal, da je njegovo delo narejeno na kurjem cistatinu, čeprav cistatin ni bil iz kure, temveč iz kokoši. Ampak tudi kurje je še vedno bolj nobel kot svinjsko, vsaj meni se tako zdi. Hude težave, ne?)</p>
            </div>
            <div type="answer" xml:id="suss-arhiv-000247.div2">
               <p xml:id="suss-arhiv-000247.p2">Ali seciramo svinjske možgane ali prašičje možgane? Za začetek pokuk v SSKJ:</p>
               <list xml:id="suss-arhiv-000247.list2">
                  <item xml:id="suss-arhiv-000247.item8">svinjski — 1. nanašajoč se na svinje: svinjski rilec; svinjska glava, koža; svinjsko meso</item>
                  <item xml:id="suss-arhiv-000247.item9">prašičji — nanašajoč se na prašiče: prašičji samec / prašičji parkelj; prašičja koža; prašičje meso; veterin. prašičja kuga</item>
                  <item xml:id="suss-arhiv-000247.item10">prašičev — nanašajoč se na prašiča: prašičev rilec / kos prašičeve pečenke</item>
                  <item xml:id="suss-arhiv-000247.item11">prašič — 1. domača žival, ki se goji zlasti zaradi mesa in slanine</item>
                  <item xml:id="suss-arhiv-000247.item12">svinja — 1. samica prašiča: ... // navadno množina prašič</item>
                  <item xml:id="suss-arhiv-000247.item13">pujs — 1. ljubkovalno prašič</item>
                  <item xml:id="suss-arhiv-000247.item14">pujsek — 1. prašičji mladič: svinja in pujski</item>
                  <item xml:id="suss-arhiv-000247.item15">prašiček — 1. prašičji mladič: kupiti prašičke za vzrejo; prodati gnezdo prašičkov // mlad samec prašiča: svinja je povrgla pet prašičkov in dve prasički</item>
                  <item xml:id="suss-arhiv-000247.item16">prasička — 1. mlada samica prašiča: svinja je povrgla več prasičk kot prašičkov</item>
                  <item xml:id="suss-arhiv-000247.item17">prašček — 1. nar. vzhodno prašiček, pujsek: krmiti praščke</item>
               </list>
               <p xml:id="suss-arhiv-000247.p3">Prvo, kar pade v oči v čisto oblikovnem smislu, je, da se varianti pridevnika ne nanašata na isto besedo, marveč vsaka na svojo — ena na <q rend="italic">svinjo</q>, druga na <q rend="italic">prašiča</q>— torej naj bi imeli v osnovnih pomenih besedi različna nanosnika. S tega stališča torej ni dileme: če nas spol živali ne zanima oziroma če govorimo o predstavniku enega ali drugega spola, bomo uporabili pridevnik <q rend="italic">prašičji</q>. Če pa želimo poudariti, da govorimo samo o samicah, lahko uporabimo <q rend="italic">svinjski</q>. Tako lahko sklepamo iz SSKJ, ki pa, kar zadeva strokovne jezike, ni vrhovna avtoriteta. In v obravnavanem primeru gre prav za to, torej je dokončna odločitev v rokah strokovnjakov.</p>
               <p xml:id="suss-arhiv-000247.p4">Po drugi strani je res, da SSKJ <q rend="italic">svinji</q> pripisuje tudi podpomen (predvsem kadar je beseda v množini), ki je istoveten z osnovnim pomenom <q rend="italic">prašiča</q>. Torej lahko iz SSKJ sklepamo tudi to, da sta besedi <q rend="italic">svinjski</q> in <q rend="italic">prašičji</q> pomensko prosto zamenljivi. Seveda bi se v tem primeru stroka spet morala odločiti za eno od variant, saj se znanost različnemu poimenovanju ene in iste stvari načeloma izogiba.</p>
               <p xml:id="suss-arhiv-000247.p5">Če pobrskamo po Cobissu, dobimo na ključni besedi <q rend="italic">svinjski</q> in <q rend="italic">prašičji</q> približno primerljivo število zadetkov, ki se po naslovih zdijo vsaj od daleč sorodni vašemu področju, kar potrjuje trenutno nihanje v rabi.</p>
               <p xml:id="suss-arhiv-000247.p6">Sam občutim besedo <q rend="italic">svinjski</q>— poleg njene izredno pogoste metaforične rabe (npr. svinjski mraz) — bolj ali manj izključno kot besedo kulinarike, <q rend="italic">prašičji</q> pa mi sodi v ostale kontekste, čeprav primeri iz SSKJ tega na potrjujejo. Nikoli namreč ne bi rekel <q rend="italic">prašičja pečenka</q> ali <q rend="italic">prašičeva pečenka</q>, le <q rend="italic">svinjska pečenka</q>. In če bi v blatu recimo naletel na stopinje te živali, bi zame to bile <q rend="italic">prašičje</q>/<q rend="italic">prašičeve stopinje</q> (marsikdaj še rajši <q rend="italic">stopinje od prašiča</q>), nikoli pa <q rend="italic">svinjske stopinje</q> (to bi lahko bili le kupi blata na sveže pološčenem parketu). Je pa razumljivo, da se <q>kulinarična</q> raba lahko prenaša v kontekste, ki so ji po svoje sorodni, saj na stvari gledajo s podobnih gledišč, na primer govorijo o istih delih telesa ali pa, v veterinarsko-živinorejski stroki, pravzaprav neločljivo in prepletajoče se govorijo o živilskih in biološkoznanstvenih vidikih. Nenazadnje je treba upoštevati tudi zakonitosti stalnih besednih zvez, zaradi česar danes verjetno velika večina (ne glede na kulinarična ali zgolj živalska izhodišča) ne bi govorila o <q rend="italic">svinjski farmi Ihan</q>, ampak o <q rend="italic">prašičji farmi Ihan</q>. Na kmetih pa imamo pujse v <q rend="italic">svinjaku</q> in ne morda v <q rend="italic">prašičnjaku</q>, ker je to pač ustaljeni izraz.</p>
               <p xml:id="suss-arhiv-000247.p7">Če sta z istim pomenom možna dva pridevnika, ni prav nič nenavadno, da se (morda šele v zadnjem času) krepi raba tistega, ki je oblikovno bolj podoben samostalniku z istim pomenom oziroma si s samostalnikom deli besedni koren - še posebej, če beseda izgublja veljavo oziroma če pogostost njene rabe v vsakdanjem jeziku pada. In prav gotovo je za večino (vsaj med strokovnjaki) obravnavana žival danes <q rend="italic">prašič</q>, ne <q rend="italic">svinja</q>, torej bodo tudi pridevnik <q rend="italic">prašičji</q> prej povezali s tem samostalnikom kot <q rend="italic">svinjski</q>. Zadnjo besedo imajo ne glede na jezikovne vidike strokovnjaki z obravnavanega področja, in če se ti odločijo, da je strokovni izraz za obravnavano žival <q rend="italic">prašič</q>, je iz omenjenega razloga velika verjetnost, da se bo kot pridevnik uveljavila beseda <q rend="italic">prašičji</q>, s čimer ni jezikovno gledano prav nič narobe.</p>
            </div>
         </div>
         <div type="article" xml:id="suss-arhiv-000248"
              corresp="http://www2.arnes.si/~lmarus/suss/arhiv/suss-arhiv-000248.html">
            <head>Je pravilno ventrikelna ali ventrikularna fibrilacija</head>
            <list type="keywords">
               <item>besedotvorje</item>
               <item>strokovni izrazi</item>
               <item>medicinski izrazi</item>
               <item>tvorjenje besed</item>
               <item>izpeljava</item>
               <item>ventriklna fibrilacija</item>
               <item>tvorjenje besed</item>
               <item>pripona -en</item>
               <item>pridevniki</item>
               <item>pridevniki iz tujk</item>
               <item>tvorjenje besed</item>
               <item>latinske pripone</item>
               <item>izvor besed</item>
               <item>iz latinščine</item>
            </list>
            <div type="question" xml:id="suss-arhiv-000248.div1">
               <p xml:id="suss-arhiv-000248.p1">Ali bi mi lahko razložili, kako pridemo do oblike: ventriklna fibrilacija (kar je verjetno pravilneje kot ‘ventrikularna"). Zanima me, kakšno je pravilo za tvorbo te besede.</p>
            </div>
            <div type="answer" xml:id="suss-arhiv-000248.div2">
               <p xml:id="suss-arhiv-000248.p2">Samostalnik se v latinščini glasi <q rend="italic">ventricul-us</q>(sicer manjšalnica od <q rend="italic">venter</q> — <q rend="italic">'trebuh'</q>), pridevnik pa <q rend="italic">ventricular-is/-e</q> (prim. <q rend="italic">lun-a</q> (slo. luna) : <q rend="italic">lunar-is/-e</q> (slo. lunaren, lunin)). Pri prenosu besede v slovenščino sta za naš primer relevantni dve možnosti: besedo lahko pustimo bolj ali manj tako, kot je (razen pregibalne končnice in <q rend="italic">c-ja</q>) — <q rend="italic">ventrikul</q>, <q rend="italic">ventrikula</q> ... — ali pa jo malo bolj podomačimo (tudi osnovo) — <q rend="italic">ventrikel</q>, <q rend="italic">ventrikla</q> ... Če samostalnik bolj podomačimo, se dostikrat tudi prej odločimo, da iz samostalnika naredimo še pridevnik, če pa smo besedo prevzeli manj podomačeno, bomo po vsej verjetnosti iz originala prej prevzeli tudi pridevnik. V vsakem primeru pa ni nič neobičajnega, da iz besede, ki jo vzamemo v slovenščino, z domačimi obrazili tvorimo nadaljnje oblike/besede (npr. <q rend="italic">leasing</q> (=&gt; <q rend="italic">lizing</q>) =&gt; <q rend="italic">lizinški</q>). Latinska oblika pridevnika je <q rend="italic">ventricul-ar-is/-e</q> (samostalniška osnova <q rend="italic">ventricul-</q> je torej za pridevnik podaljšana v <q rend="italic">ventricular-</q>), pri prenosu v druge jezike pa je pregibalna končnica <q rend="italic">-is/-e</q> često odpadla (npr. ang. <q rend="italic">ventricular</q>), v slovenščini pa smo jo seveda nadomestili z zelo pogostim domačim pregibalom <q rend="italic">-en</q> (<q rend="italic">ventrikularen</q>). V tej obliki nastopa pridevnik tudi v zvezi <q rend="italic">ventrikularna fibrilacija</q>, npr. v Družinski zdravstveni enciklopediji (Smith, T. (ur.) 1992, Ljubljana, DZS).</p>
               <p xml:id="suss-arhiv-000248.p3">Latinska beseda <q rend="italic">ventricul-us</q> v slovenščini očitno prav tako nima izvornega pregibala, ampak domačega (<q rend="italic">ventrikel-O</q>, <q rend="italic">ventrikl-a</q> ...). Vprašanje je še, od kod neobstojni polglasnik /~/ (pisan kot e) namesto izvornega <q rend="italic">-u-</q>. Slovenščina ima načeloma tri samoglasnike, ki so lahko neobstojni (torej taki, da v nekaterih oblikah izpadejo): <q rend="italic">e</q> (<q rend="italic">veter</q>, <q rend="italic">vetra</q>), <q rend="italic">a</q> (<q rend="italic">Jakac</q>, <q rend="italic">Jakca</q>), <q rend="italic">i</q> (<q rend="italic">Lajovic</q>, <q rend="italic">Lajovca</q>); <q rend="italic">u</q>-ja med temi ni. Če bi torej imeli besedo <q rend="italic">ventrikul</q>, bi jo sklanjali <q rend="italic">ventrikula</q>, <q rend="italic">ventrikulu</q> ... <q rend="italic">U</q> v <q rend="italic">ventr<hi rend="bold">i</hi>kul</q> je tudi nepoudarjen, zato je po svojih lastnostih bližje polglasniku /~/, in sploh so večzložne besede, ki bi se končale na nepoudarjeni /-ul/, v slovenščini neobičajne. Ena možnost bi bila, da smo v neki fazi, ko so se nam razne latinske tujke začele zdeti dovolj domače, začeli tak /u/ izgovarjati bolj kot /~/, ki je kot nepoudarjeni samoglasnik zadnjega zloga v slovenščini precej pogost. Po vzoru mnogih besed, ki se izgovorno končujejo na /-~/ in polglasnik ~ zapisujejo z e (npr. <q rend="italic">angel</q>, <q rend="italic">ansambel</q>, <q rend="italic">prijatelj</q>, <q rend="italic">butelj</q>), pa smo začeli <q rend="italic">ventrikul</q> pisati <q rend="italic">ventrikel</q> (prim. <q rend="italic">monoculus</q> =&gt; <q rend="italic">monokel</q>, <q rend="italic">fasciculus</q> =&gt; <q rend="italic">fascikel</q>, <q rend="italic">articulus</q> =&gt; <q rend="italic">artikel</q> ...). No, resnici na ljubo pa smo verjetno veliko večino teh besed prevzeli prek nemščine, in tako vsaj vzorec, ki zaobjema tako izgovor /~/ kot zapis e, dolgujemo kar nemščini — ko kakšne (moderno) latinske besede prevzemamo kasneje, npr. v medicini, pa jih le vključimo v že podomačeni vzorec.</p>
               <p xml:id="suss-arhiv-000248.p4">Iz samostalnika <q rend="italic">ventrikel</q> do pridevnika v zvezi <q rend="italic">ventriklna fibrilacija</q> pridemo torej z dodano pridevniško pripono <q rend="italic">-~n</q>. Res pa je, da se pri tej obliki pojavi problem zapisa. Kakšna bo imenovalniška oblika za moški spol v ednini? <q rend="italic">Ventrikln</q> zgleda nenavadno, in nenazadnje v SSKJ ni nobene besede, ki bi se končala na <q rend="italic">-kln</q> (tega sklopa pravila slovenske fonologije ne dovoljujejo), čeprav po drugi strani v SSKJ obstajajo nekatere besede, pri katerih je govorjeni sklop <q rend="italic">soglasnik + ~ + zvočnik + ~ + zvočnik</q> zapisan s samimi soglasniškimi črkami, npr. <q rend="italic">zoprn</q>, <q rend="italic">klavrn</q>. Zapis <q rend="italic">ventriklen</q> (<q rend="italic">ventriklna</q>, <q rend="italic">ventriklno</q>) bi bil sistemsko sicer ustrezen (osnova iz neimenovalniških oblik <q rend="italic">ventrikl-</q> + pridevniška pripona <q rend="italic">-en</q> /-~n/), vendar bi nas verjetno prehitro zavedlo v izgovor /ventr<hi rend="bold">i</hi>kl~n/ namesto /ventr<hi rend="bold">i</hi>k~l~n/. <q rend="italic">Ventrikeln</q> pa gre mimo pravkar omenjenega načela, da pridevnike zapisujemo z neimenovalniško obliko, torej <q rend="italic">ventrikl-</q>, in še pisna pripona <q rend="italic">-n</q> (za govorjeni /-~n/) je precej redkejša od pripone <q rend="italic">-en</q>; po drugi strani pa drži, da najdemo v SSKJ nekaj podobnih besed, ki so zapisane na prav tak način, (<q rend="italic">smiseln</q> (ne <q rend="italic">smisln</q> ali <q rend="italic">smislen</q> ali <q rend="italic">smiselen</q>), <q rend="italic">debeln</q>
                  <q>nanašajoč se na deblo</q> (ne <q rend="italic">debln</q> ali <q rend="italic">deblen</q> ali <q rend="italic">debelen</q>)). Od omenjenih treh zapisov se zdi najmanj sporen zadnji, torej <q rend="italic">ventrikeln</q>, kar da žensko obliko <q rend="italic">ventrikelna (fibrilacija)</q>.</p>
               <p xml:id="suss-arhiv-000248.p5">Takim zapisnim težavam smo se pri nekaterih pridevnikih, tvorjenih iz latinskih samostalnikov, elegantno izognili z rabo kakšne druge pridevniške pripone, npr. <q rend="italic">cikel</q>=&gt; <q rend="italic">cikl-ičen</q>. Podobno bi lahko načelno tvorili <q rend="italic">ventrikl-ičen</q>, pa tudi <q rend="italic">ventrikl-ski</q>.Slovnično (sistemsko) gledano sta torej brez dvoma možni obe obliki pridevnika, vendar SSKJ beleži samo pridevnik <q rend="italic">ventrikularen</q>, <q rend="italic">/ventrik~l~n/</q> v kakršnemkoli zapisu pa ne — če je ta oblika danes v rabi, to verjetno pomeni, da je relativno novega datuma. Kot zanimivost pa še tole: Družinski zdravstveni leksikon (Konte, B. (ur.) 1980, Ljubljana, Mladinska knjiga) nas pod iztočnico <q rend="italic">fibrilacija</q> preusmeri na <q rend="italic">migetanje preddvorov</q> oziroma <q rend="italic">prekatov</q>.</p>
            </div>
         </div>
         <div type="article" xml:id="suss-arhiv-000249"
              corresp="http://www2.arnes.si/~lmarus/suss/arhiv/suss-arhiv-000249.html">
            <head>Kako posloveniti matematični izraz permutabilen</head>
            <list type="keywords">
               <item>besedotvorje</item>
               <item>pridevniki</item>
               <item>tvorjenje besed</item>
               <item>izpeljava</item>
               <item>tvorjenje besed</item>
               <item>pripona -en</item>
               <item>permutabilen</item>
               <item>tvorjenje besed</item>
               <item>pripona -ljiv</item>
               <item>tvorjenje besed</item>
               <item>priponi -abilen in -ibilen</item>
               <item>strokovni izrazi</item>
               <item>matematični izrazi</item>
               <item>izvor besed</item>
               <item>iz latinščine</item>
               <item>tvorjenje besed</item>
            </list>
            <div type="question" xml:id="suss-arhiv-000249.div1">
               <p xml:id="suss-arhiv-000249.p1">Zanima me, če bi znali posloveniti matematični izraz <q>permutabilen</q>. Besedo <q>permutacija</q> najbrž poznate. Ta je v slovenskem matematičnem besednjaku že preveč uveljavljena, da bi jo spreminjali. Toda izpeljanka <q>permutabilen</q> se mi nekako ne sliši najlepše. Kaj predlagate?</p>
               <p xml:id="suss-arhiv-000249.p2">Tule je še uporaba dotične besede v kontekstu: Preslikava f je permutabilna, če za vsako naravno število n, poljubne A1,A2,...,An in katerokoli permutacijo p števil (1,2,...,n) velja: f(A1,A2,...,An) = f(Ap(1),Ap(2),...,Ap(n)).</p>
            </div>
            <div type="answer" xml:id="suss-arhiv-000249.div2">
               <p xml:id="suss-arhiv-000249.p3">
                  <q rend="italic">Permutabilen</q> besedotvorno gledano pomeni <q rend="italic">tak, ki dopušča permutiranje</q>, <q rend="italic">ki se da permutirati</q> (prim. <q rend="italic">operabilen</q>, <q rend="italic">permeabilen</q>) oziroma <q rend="italic">povezan s permutacijo</q>. Imamo torej <q rend="italic">permutacijo</q>, <q rend="italic">permutiranje</q> in <q rend="italic">permutabilnost</q>. Izrazi se nanašajo na isto zadevo, kar je razvidno iz skupnega korena. Spreminjanje korena pri samo enem od izrazov zato ne bi bilo smiselno.</p>
               <p xml:id="suss-arhiv-000249.p4">Najobičajnejša slovenska pripona s tipičnim pomenom <q rend="italic">tak, ki dopušča ... /ki se (ga) da ...</q> je <q rend="italic">-ljiv</q>, npr. <q rend="italic">gibljiv</q>, <q rend="italic">premagljiv</q>, <q rend="italic">podkupljiv</q>. Ima sicer še druge pomene (npr. <q rend="italic">ubogljiv</q> — <q rend="italic">ki uboga</q>; <q rend="italic">drobljiv</q> — <q rend="italic">ki se (rad) drobi</q>), a jih je manj kot pri priponi <q rend="italic">-en</q>, ki jo SS tudi navaja kot naklonskopridevniško pripono s pomenom <q rend="italic">možnosti</q> (npr. <q rend="italic">prenosen</q>, <q rend="italic">prevozen</q>) in ki nastopa v vseh štirih v SS navedenih pomenskih skupinah pripon za tvorjenje pridevnikov iz glagolov. Med možnimi priponami za tvorjenje izglagolskih pridevnikov s pomenom <q rend="italic">uporabnosti</q> ali <q rend="italic">namenjenosti</q> sta v SS na primer <q rend="italic">-iven</q> in <q rend="italic">-ativen</q>, kar bi dalo <q rend="italic">permutiven</q> in <q rend="italic">premutativen</q>, vendar pa je po svoje čudno latinskim osnovam dodajati latinske končnice, da bi tvorili na videz latinske besede, ki jih latinščina ni poznala (tu velja tudi omeniti, da pri tej in podobnih izvorno latinskih besedah ne moremo govoriti o pravem izpeljevanju pridevnika iz glagola, saj imajo glagoli med korenom in končnico še dodatek <q rend="italic">-ira</q>-, ki pri drugih oblikah, pridevniku in samostalniku, ne nastopa, ker so bile vse te besede samostojno prevzete iz latinščine). S pripono <q rend="italic">-(at)iven</q> lahko tvorimo pridevnik tudi iz samostalnika, pomen pa naj bi po SS bil <q rend="italic">povezanost s tem, kar imenuje samostalniška podstava</q>. Najobičajnejša slovenska pripona s tem pomenom je morda <q rend="italic">-ski</q>, npr. <q rend="italic">rimski</q>, <q rend="italic">mariborski</q>, <q rend="italic">hlevski</q>, <q rend="italic">vaški</q> ... kar bi dalo <q rend="italic">permutacijski</q>. Pogoste so še končnice <q rend="italic">-en</q>, <q rend="italic">-(i)čen</q>, <q rend="italic">-alen</q> (?<q rend="italic">permutacijčen</q>, ?<q rend="italic">permutacijalen</q>). Navaja pa SS kot povsem običajni priponi za tvorbo izglagolskih naklonskih pridevnikov tudi <q rend="italic">-abilen</q> in <q rend="italic">-ibilen</q> (s pomenom <q rend="italic">možnosti</q>).</p>
               <p xml:id="suss-arhiv-000249.p5">Tuje zveni že sama <q rend="italic">permutacija</q>. Kakšnega bistveno manj tujega zvena z omenjenimi priponami po moje praktično ne moremo doseči, so pa razen <q rend="italic">-ljiv</q>, ki jo v kombinaciji s <q rend="italic">permutirati</q> moje uho zavrača (kolegu Šusskotu se zdi <q rend="italic">permutljiv</q> popolnoma sprejemljivo), vse pomensko manj prozorne kot pripona <q rend="italic">-abilen</q>, zato se mi spreminjanje ne zdi smiselno.</p>
            </div>
         </div>
         <div type="article" xml:id="suss-arhiv-000250"
              corresp="http://www2.arnes.si/~lmarus/suss/arhiv/suss-arhiv-000250.html">
            <head>Kako je s samostalnikom Nenemec</head>
            <list type="keywords">
               <item>samostalniki</item>
               <item>besedotvorje</item>
               <item>nikalnice</item>
               <item>Nenemec</item>
               <item>Neslovenec</item>
               <item>tvorjenje besed</item>
               <item>sestavljenke</item>
               <item>imena</item>
               <item>imena prebivalcev</item>
               <item>novotvorjenke</item>
               <item>velika/mala začetnica</item>
               <item>tvorjenje besed</item>
            </list>
            <div type="question" xml:id="suss-arhiv-000250.div1">
               <p xml:id="suss-arhiv-000250.p1">V sobotnem Delu (18. 6. 99) na strani za avtomobilizem je intervju z nekim gospodom, Slovencem, ki dela v Nemčiji, in če se prav spomnim, piše nekako takole: <q>Kako ste kot Nenemec uspeli v Nemčiji?</q> Torej je avtor članka predelal <q>uspešnico</q> g. Toporišiča iz SSKJ Neslovenec še v Nenemca. Kakšno je stališče ŠUSS-a do nikalnic, predelanih v samostalnike?</p>
            </div>
            <div type="answer" xml:id="suss-arhiv-000250.div2">
               <p xml:id="suss-arhiv-000250.p2">V vašem primeru ne gre za predelovanje nikalnice v samostalnik, ampak za tvorjenje sestavljenke iz nikalnice in samostalnika. Z nikalnico lahko samostalniku spremenimo pomen, če jo kot predpono pritaknemo k samostalniku — tako sestavimo nov samostalnik (npr. <q rend="italic">uspeh</q>— <q rend="italic">neuspeh</q>, <q rend="italic">sreča</q> — <q rend="italic">nesreča</q>, <q rend="italic">član</q> — <q rend="italic">nečlan</q>, <q rend="italic">vojak</q> — <q rend="italic">nevojak</q>, <q rend="italic">Poljak</q> — <q rend="italic">Nepoljak</q>). Postopek je povsem običajen; včasih se nam mogoče v manj ustaljenih sestavljenkah ali novotvorbah beseda zdi nenavadna, težko pa bi ji nasprotovali kot nepravilni.</p>
               <p xml:id="suss-arhiv-000250.p3">Nekatere moti dejstvo, da gre pri tovrstnih tvorjenkah pravzaprav za dva različna, a vendar precej podobna pomena: 1) za logično nasprotje pozitivne besede ali točno določeno nasprotje, npr. <q rend="italic">nesreča</q>, <q rend="italic">neumen</q>(<q rend="italic">neumen</q> pravzaprav pomeni isto kot <q rend="italic">zabit</q>); 2) zgolj za odsotnost pozitivne lastnosti, nekako torej za vzpostavljanje nasprotja, ki vključuje vse, kar ne spada v množico tistega, kar označuje pozitivna beseda, brez dodajanja lastnosti logičnega nasprotja (ki ga seveda npr. pri <q rend="italic">Nemcu</q> tudi ne znamo določiti, zato <q rend="italic">Nenemec</q> zaznamuje pač vse, ki niso <q rend="italic">Nemci</q>).</p>
               <p xml:id="suss-arhiv-000250.p4">V Sobotni prilogi smo na primer 29. 7. brali o <q rend="italic">materah</q> in <q rend="italic">nematerah</q>. Šlo je za vzpostavljanje dvostranskega nasprotja znotraj množice žensk: na eni strani so tiste, ki imajo otroke, na drugi pa vse tiste, ki jih nimajo, a z besedo <q rend="italic">nematere</q> ob tem ni zatrjevano, da gre za homogeno skupino, da je to kaka njihova določevalna in identifikacijska lastnost, temveč zgolj lastnost, ki jih vsako posebej ločuje od skupine <q rend="italic">mater</q>. In kako bi v takem kontekstu sploh lahko drugače označili <q rend="italic">nematere</q>? <q rend="italic">Tiste ženske, ki nimajo otrok</q>, <q rend="italic">tiste ženske, ki niso matere</q>? Vse to je precej okorno, kajneda? Res pa je, da marsikakšna tovrstna novotvorba sčasoma dobi specifičnejši (samostojen) pomen — tako kot je beseda <q rend="italic">Neslovenec</q> počasi kot evfemizem zamenjala besedo <q rend="italic">Južnjak</q>, in na primer Španec v Sloveniji danes večinoma ne bi bil oklican za <q rend="italic">Neslovenca</q>.</p>
               <p xml:id="suss-arhiv-000250.p5">SPP 94 za samostalnike, sestavljene iz imen prebivalcev (npr. <q rend="italic">Poljak</q>) in predpone <q rend="italic">ne</q>-, predpisuje prenos velike začetnice na začetek besede, torej <q rend="italic">Nepoljak</q>, <q rend="italic">Neljubljančan</q>, <q rend="italic">Neslovenec</q>. Za tovrstne tvorjenke bi se sicer dalo zagovarjati tudi drugačne zapise, vendar je tudi ta varianta povsem razložljiva in upravičljiva, morda celo najbolj, saj nas iz zapisa <q rend="italic">Poljak</q> kar samo potegne v pisavo z veliko začetnico tudi pri <q rend="italic">Nepoljaku</q>, in je zato za uporabnika verjetno najenostavnejša. Je pa zapis bolj ali manj stvar dogovora.</p>
            </div>
         </div>
         <div type="article" xml:id="suss-arhiv-000251"
              corresp="http://www2.arnes.si/~lmarus/suss/arhiv/suss-arhiv-000251.html">
            <head>Ljubljanke ali Ljubljančanke; imena prebivalcev krajev</head>
            <list type="keywords">
               <item>imena</item>
               <item>krajevna imena</item>
               <item>besedotvorje</item>
               <item>tvorjenje besed</item>
               <item>izpeljanke</item>
               <item>tvorjenje besed</item>
               <item>pripona -ec</item>
               <item>Ljubljanke</item>
               <item>tvorjenje besed</item>
               <item>končnica -ec/-ka</item>
               <item>tvorjenje besed</item>
               <item>končnica -čan in -čanka</item>
               <item>tvorjenje besed</item>
               <item>pripona -ar</item>
               <item>tvorjenje besed</item>
               <item>pripona -an</item>
               <item>imena</item>
               <item>imena prebivalcev</item>
               <item>tvorjenje besed</item>
               <item>podvajanje končnice</item>
               <item>tvorjenje besed</item>
            </list>
            <div type="question" xml:id="suss-arhiv-000251.div1">
               <p xml:id="suss-arhiv-000251.p1">Ljubljanke so že zdavnaj izumrle in prepustile mesto Ljubljančankam. Verjetno tudi Kranjci in Ptujci. Ostali pa smo Sežanci, Trbovci in še marsikateri drugi, ki bi si ne želeli postati -čani. Je pogosto zamenjevanje končnice -ec/-ka s -čan/-čanka posledica nemarnosti časopisnih lektorjev, nekakšne nasilne standardizacije ali naravnega razvoja jezika? So vzor na primer Koprčani, Vrhničanke ali Jeseničanke, ki verjetno niso nikoli imeli drugačnega slovenskega imena?</p>
            </div>
            <div type="answer" xml:id="suss-arhiv-000251.div2">
               <p xml:id="suss-arhiv-000251.p2">SS našteva 7 različnih pripon, ki zaznamujejo prebivalca nekega kraja ((<q rend="italic">-ov</q>)<q rend="italic">ec</q>, <q rend="italic">-ejec</q>, <q rend="italic">-anec</q>, <q rend="italic">-an</q>, <q rend="italic">-ar</q>, <q rend="italic">-ež</q>, <q rend="italic">-oz</q>). Med temi pa so zares produktivne le tri. To so <q rend="italic">-ar</q>(<q rend="italic">Baske</q> — <q rend="italic">Baskar</q>), <q rend="italic">-ec</q> (<q rend="italic">Solkan — Solkanec</q>) in <q rend="italic">-an</q> (<q rend="italic">Gorica — Goričan</q>). Pripona <q rend="italic">-čan</q> tu torej sploh ni zabeležena, v leksikonu Slovenska krajevna imena pa jo najdemo na primer v naslednjih imenih: <q rend="italic">Koper — Koprčan</q>, <q rend="italic">Maribor — Mariborčan</q>, <q rend="italic">Kokra — Kokrčan</q>, <q rend="italic">Kompolje — Kompoljčan</q>, <q rend="italic">Konjski Vrh — Konjskovrščan</q>, <q rend="italic">Grm — Grmčan</q>, <q rend="italic">Komenda — Komendčan</q>, <q rend="italic">Kolomban — Kolombančan</q> (medtem ko <q rend="italic">Goričan</q> nastane s palatalizacijo (nebnjenjem) končnega <q rend="italic">-c</q> (enako se zgodi s <q rend="italic">-k</q>, <q rend="italic">-g</q> in <q rend="italic">-h</q>, npr. <q rend="italic">Trg — Tr<hi rend="bold">ž</hi>an</q>), mi ni najbolj jasno, od kod <q rend="italic">-č</q> v <q rend="italic">Koprčan</q>, če pripona <q rend="italic">-čan</q> ne obstaja; morda je to posledica nalike, še verjetneje pa je to nastalo s podvajanjem končnice za prebivalca: <q rend="italic">Koper</q> &gt; <q rend="italic">Koprc</q> &gt; <q rend="italic">Koprčan</q>). Ampak sinhrono gledano je verjetno le težko trditi, da <q rend="italic">-čan</q> danes ni samostojna in produktivna pripona. Sodeč po omenjenem leksikonu manjkajo v SS vsaj še <q rend="italic">-ovčan</q>: <q rend="italic">Kog — Kogovčan</q>, <q rend="italic">Kovk — Kovkovčan</q>; <q rend="italic">-ljan</q>: <q rend="italic">Trnava — Trnavljan</q>, <q rend="italic">Kobile — Kobiljan</q>; <q rend="italic">-c</q>: <q rend="italic">Koludrje — Koludrc</q> (ta je sicer le varianta zapisa končnice <q rend="italic">-ec</q>); <q rend="italic">-ljanec</q>: <q rend="italic">Trava — Travljanec</q> (tudi pri slednjem opazimo podvajanje obrazil za prebivalca: <q rend="italic">Trava</q> &gt; <q rend="italic">Travljan</q> &gt; <q rend="italic">Travljanec</q>).</p>
               <p xml:id="suss-arhiv-000251.p3">Kako so posamezne pripone prišle v rabo za posamezne prebivalce, je stvar zgodovine, in tu ni kaj dosti dodati. Se pa pri nekaterih krajih da poimenovanja tvoriti le z eno končnico, pri drugih pa lahko izbiramo med več možnostmi.</p>
               <p xml:id="suss-arhiv-000251.p4">Med naštetimi priponami so opazne nekatere razlike. Za prebivalca pokrajine ali države se zelo pogosto uporablja končnica <q rend="italic">-ec</q>(<q rend="italic">Iranec</q>, <q rend="italic">Kenijec</q>, <q rend="italic">Japonec</q>, <q rend="italic">Indijec</q>, <q rend="italic">Avstralec</q>, <q rend="italic">Brazilec</q>, <q rend="italic">Angolec</q> ...), redkeje <q rend="italic">-an</q> (<q rend="italic">Iračan</q>, <q rend="italic">Američan</q>, <q rend="italic">Italijan</q>, <q rend="italic">Afričan</q>, <q rend="italic">Maročan</q> ...), še manj pa je ničtih končnic, drugačnih izpeljav in izpeljav v obratno smer (<q rend="italic">Anglež</q>, <q rend="italic">Francoz</q>, <q rend="italic">Šved</q>, <q rend="italic">Poljak</q>, <q rend="italic">Čeh</q>, <q rend="italic">Srb</q>, <q rend="italic">Rus</q>, <q rend="italic">Romun</q>, <q rend="italic">Turk</q>, <q rend="italic">Grk</q> ...). (Kot starejša različica za <q rend="italic">Američana</q> je s pripono <q rend="italic">-anec</q> v SS navedena oblika <q rend="italic">Amerikanec</q>.) Že na prvi pogled opazimo, da so manj običajne izpeljave skoraj izključno v Evropi in ta poimenovanja so praviloma starejša (izpeljava v obratno smer pomeni le to, da smo najprej poznali ime ljudstva, iz katerega smo nato izpeljali ime države.)</p>
               <p xml:id="suss-arhiv-000251.p5">Zelo verjetno je tudi to, da so v posameznih govornih področjih pogostejše ene pripone, drugod spet druge. Ob pregledu leksikona Slovenska krajevna imena lahko na primer sklepamo, da končnica <q rend="italic">-ec</q>— poleg tega, da je bila očitno bolj rabljena v preteklosti — na Primorskem med <q>prebivalskimi</q> priponami bolj izstopa kot drugod po Sloveniji. V omenjenem leksikonu je navedenih pet krajev oziroma delov naselij z imenom <q rend="italic">Trnovo</q>. Tri od omenjenih petih naselij so na Primorskem (<q rend="italic">Trnovo na Trnovski planoti</q>, <q rend="italic">Trnovo ob Soči</q>, <q rend="italic">Trnovo v Ilirski Bistrici</q>), eno je pri Laškem in eno v Ljubljani. Sodeč po leksikonu so na primorskem koncu danes doma <q rend="italic">Trnovci</q>, drugje pa <q rend="italic">Trnovčani</q>.</p>
               <p xml:id="suss-arhiv-000251.p6">Pripona <q rend="italic">-ec</q> torej morda res izgublja svojo produktivnost, izpodrivata pa jo končnici <q rend="italic">-an</q> in <q rend="italic">-čan</q>. Če pa <q rend="italic">Trbovci</q> nočejo biti <q rend="italic">Trboveljčani</q> ali <q rend="italic">Trbovčani</q> (mimogrede, tu se lepo vidi, kako iz prejšnje oblike <q rend="italic">Trbovec</q> z dodajanjem končnice <q rend="italic">-an</q> nastane <q rend="italic">Trbovčan</q>), imajo seveda vso pravico, da vztrajajo pri obliki <q rend="italic">Trbovci</q>, saj so kot domačini v nekem smislu <q>lastniki</q> imena kraja, s tem pa tudi poimenovanja krajanov, torej sebe. Strinjam se, da je v tem primeru nazivanje s <q rend="italic">Trboveljčani</q> po eni strani lahko nemarnost, saj gre za piščevo neznanje in/ali lektorjevo neozaveščenost o željah domačinov. Kako nas nazivajo, pa nam razumljivo ni vseeno, četudi morda ne vemo dobro, zakaj nam kakšen naziv pravzaprav ni všeč. Po drugi strani pa lahko na to gledamo tudi kot na spontan razvoj jezika, saj za kraje, kot so recimo Trbovlje, verjetno marsikdo ne ve, kako naj bi se tamkajšnjim krajanom reklo, zato dandanašnji kakšna od oblik tudi težko postane zelo ustaljena. In neprenehno brskanje po priročnikih (če sploh obstajajo in navajajo ustrezne oblike), da bi izvedeli vse take podrobnosti, v današnji dobi marsikdaj pač ni mogoče, ker se z večino besedil vselej mudi. Ker pa ima predvsem medijski tisk (kot tudi mediji na sploh) izjemno velik domet, se posamezna oblika (četudi glede na lokalno — torej <q>lastniško</q> — rabo neprimerna) lahko začne spontano širiti, kar pač pomeni razvoj. Kakšna oblika bo to? Sprejetje in širjenje novih oblik je običajno pogojeno s tako ali drugačno prestižnostjo govorca oziroma jezikovne različice — navadno se torej širijo tiste oblike, ki so pač vezane na prestižnejšo jezikovno varianto. Je pa res, da ko postane kakšno obče dovolj pomembno poimenovanje zelo ustaljeno, ni pričakovati, da ga bo kmalu in na hitro zamenjala kaka druga oblika, vsaj ne zgolj zaradi nepoznavanja običajne, ustaljene oblike. Če torej v govoru nedomačinov nočete postati/biti <q rend="italic">Trbovčani/Trboveljčani</q> in <q rend="italic">Sežančani</q>, se boste <q rend="italic">Trbovci</q> in <q rend="italic">Sežanci</q> za to morali najbolj potruditi sami.</p>
               <p xml:id="suss-arhiv-000251.p7">P. S.</p>
               <p xml:id="suss-arhiv-000251.p8">V Leksikonu Slovenska krajevna imena je v predgovoru zapisano, da navedbe temeljijo na posredovanju informantov, ki so poimenovanja zapisovali v neposrednem stiku s prebivalci kraja ali bližnje okolice, in na starejšem Krajevnem leksikonu Slovenije. Pri Trbovljah so za prebivalce navedene tele oblike: <q rend="italic">Trboveljčan</q> in v ležečem tisku (kar pomeni knjižno nesprejemljivo, narečno obliko) <q rend="italic">Trbovec</q>, <q rend="italic">Trbovčan</q>. Pri <q rend="italic">Sežani</q> pa <q rend="italic">Sežanec</q> in <q rend="italic">Sežančan</q>. Zakaj naj bi bili omenjeni obliki knjižno nesprejemljivi, ni pojasnjeno; verjetno pa zato, ker nista zgrajeni po običajnem vzorcu, ampak podstavnemu imenu (<q rend="italic">Trbovlje</q>) pripono natikata kar nekje na sredini (čeprav je možno, da za to obstajajo zgodovinski razlogi).</p>
            </div>
         </div>
         <div type="article" xml:id="suss-arhiv-000252"
              corresp="http://www2.arnes.si/~lmarus/suss/arhiv/suss-arhiv-000252.html">
            <head>Kaj je nasprotje od predniške populacije</head>
            <list type="keywords">
               <item>tvorjenje besed</item>
               <item>izpeljanke</item>
               <item>nove besede</item>
               <item>besedotvorje</item>
               <item>novotvorjenke</item>
               <item>predniška populacija</item>
               <item>nasledniški</item>
               <item>tvorjenje besed</item>
               <item>obrazila za svojino</item>
               <item>tvorjenje besed</item>
            </list>
            <div type="question" xml:id="suss-arhiv-000252.div1">
               <p xml:id="suss-arhiv-000252.p1">Zajci se med sabo razmnožujejo. Veliki zajci so predniki in mali so potomci. Tako dobimo PREDNIŠKO populacijo in ________ populacijo. Na pomoč!!!!!!</p>
            </div>
            <div type="answer" xml:id="suss-arhiv-000252.div2">
               <p xml:id="suss-arhiv-000252.p2">Beseda <q rend="italic">nasledniški</q> se edina nahaja v SSKJ, izpeljanke iz <q rend="italic">potomci</q> pa smo skušali narediti sami. Med možne so se uvrstile naslednje: <q rend="italic">potomska</q> (iz <q rend="italic">potomec</q>), <q rend="italic">potomstvena</q> (iz <q rend="italic">potomstvo</q>), <q rend="italic">potomčevska</q> (iz <q rend="italic">potomec</q>) in <q rend="italic">potomniška</q> (iz <q rend="italic">potomnik</q>?). Prvi dve se zdita ušesu prijaznejši od drugih dveh. V knjižni rabi je bila doslej torej možna le rodilniška oblika — <q rend="italic">rod potomcev</q> ali <q rend="italic">naslednikov</q> — ali pa se je moral človek zadovoljiti z besedo <q rend="italic">nasledniški</q>. Kar se pomislekov glede različnega pomena teh dveh besed tiče, so ti seveda upravičeni. Ne pomeni pa to (nezabeleženost v SSKJ), da se ne bi smele tvoriti nove besede, nasprotno, dobrodošle so.</p>
               <p xml:id="suss-arhiv-000252.p3">Z možgansko nevihto smo sicer dobili te možne besede: <q rend="italic">potomska</q>, <q rend="italic">potomstvena</q>, <q rend="italic">potomčevska</q>, <q rend="italic">potomniška</q>, <q rend="italic">zanamska</q>(<q rend="italic">zanjimska/zanjimiška</q>?), <q rend="italic">nasledniška</q>, <q rend="italic">nasledstvena</q>, <q rend="italic">hčerinska</q>, <q rend="italic">sinovska</q>, <q rend="italic">otroška</q>.</p>
               <p xml:id="suss-arhiv-000252.p4">Od vseh se zdijo najbolj sprejemljive <q rend="italic">zanamska</q>(vendar je ta bolj kot za zajce primerna za ljudi), <q rend="italic">potomska</q> (ta se nahaja tudi v BSJ) in <q rend="italic">potomstvena</q>. Pri <q rend="italic">potomčevski populaciji</q> delujeta dve pridevniški obrazili (splošno na -ski in osebno na -ev), ki ju najdemo sicer tudi v <q rend="italic">sinovski populaciji</q>, rahlo odveč. Za <q rend="italic">potomniško populacijo</q> se zdi, da je sestavljena iz <q rend="italic">potomnikov</q>, ne pa potomcev. <q rend="italic">Nasledniška</q> ni nujno vezana na potomce v sorodstvenem smislu, <q rend="italic">nasledstvena</q>, <q rend="italic">hčerinska</q>, <q rend="italic">sinovska</q> in <q rend="italic">otroška</q> pa že imajo svoje (drugačne) pomene. Ne moremo se odločiti, katera od obeh preostalih različic, <q rend="italic">potomska</q> ali <q rend="italic">potomstvena</q>, bi se nam zdela ustreznejša.</p>
            </div>
         </div>
         <div type="article" xml:id="suss-arhiv-000253"
              corresp="http://www2.arnes.si/~lmarus/suss/arhiv/suss-arhiv-000253.html">
            <head>Zakaj se prav piše newyorški in ne newjorški ali njujorški</head>
            <list type="keywords">
               <item>pridevniki</item>
               <item>besedotvorje</item>
               <item>imena</item>
               <item>zemljepisna imena</item>
               <item>imena</item>
               <item>krajevna imena</item>
               <item>slovenjenje</item>
               <item>newyorški</item>
               <item>občnoimenske zveze</item>
               <item>izgovorjava besed</item>
            </list>
            <div type="question" xml:id="suss-arhiv-000253.div1">
               <p xml:id="suss-arhiv-000253.p1">Hčeri moram v teoriji razložiti, zakaj že se prav piše <q>newyorški</q> in <q>nenewjorški</q> ali <q>njujorški</q> ... Mi lahko pomagate?</p>
            </div>
            <div type="answer" xml:id="suss-arhiv-000253.div2">
               <p xml:id="suss-arhiv-000253.p2">
                  <q>Zakaj?</q> sprašujete. Na to je kar težko odgovoriti.</p>
               <p xml:id="suss-arhiv-000253.p3">
                  <q rend="italic">New York</q> spada med tista večbesedna zemljepisna lastna imena iz občnoimenskih sestavin, ki jih v slovenščini ne prevajamo. Zapisujemo ga torej tako, kot ga zapisujejo Američani (v tako imenovani citatni obliki).</p>
               <p xml:id="suss-arhiv-000253.p4">Sodeč po knjižici Jezikovni svetovalec so nekoč skušali izsiliti obliko s prevedenim prvim delom imena in torej zapisovali <q rend="italic">Novi York</q> in <q rend="italic">novijorški</q>. Taista knjižica opisano označi kot slabo rabo in predlaga zapis <q rend="italic">New York</q>, <q rend="italic">newyorški</q> in <q rend="italic">njujorški</q>.</p>
               <p xml:id="suss-arhiv-000253.p5">SP 62 je v citatnosti še malo bolj strikten. V geslu <q rend="italic">New York</q> je zapisana še oblika za rodilnik — <q rend="italic">New Yorka</q> — in pridevnik <q rend="italic">newyorški</q>, prebivalka pa je zapisana kot <q rend="italic">Newyorčanka</q>. Izgovorjava je povsod /njujor-/. Novega slovarskega dela pravopisa še nimamo, zaenkrat obstaja le prvi del s pravili zapisovanja, kjer pa o tem ni kaj dosti povedanega. Piše, da <q>večbesedna zemljepisna imena večinoma v celoti prevajamo, če so sestavljena iz prvotno občnih sestavin, sicer pa le tiste njihove dele, ki so občni</q>. Nekaj odstavkov nižje pa je <q rend="italic">New York</q> naveden kot izjema, ki je ne prevajamo, podobno kot <q rend="italic">Rio de Janeiro</q> ali <q rend="italic">Downing Street</q>.</p>
               <p xml:id="suss-arhiv-000253.p6">Pogledal sem še v Jezik naš vsakdanji. Posebnega gesla <q rend="italic">New York</q> knjižica, ki je sicer polna pravopisnih nasvetov, nima. Ustavil sem se pri geslu <q rend="italic">chicaški</q> : <q rend="italic">čikaški</q>, kjer avtor pravi, da ‘v številnih zvezah (posebno občnoimenskih) prevladuje raba oblike čikaški, npr. čikaški gangsterji, čikaške klavnice ipd.'</p>
               <p xml:id="suss-arhiv-000253.p7">Kot že sami ugotavljate, je (po trenutno veljavnem pravopisu) pravilna raba <q rend="italic">newyorški</q> in ne <q rend="italic">njujorški</q> ali <q rend="italic">newjorški</q>. In zakaj?</p>
               <p xml:id="suss-arhiv-000253.p8">a) Ker tako pravi Pravopis.</p>
               <p xml:id="suss-arhiv-000253.p9">b) Ker je to samo konvencija, dogovor v pisanju, ki naj bi jih Pravopis povzemal, v manj jasnih primerih pa svetoval po svoji presoji ustreznejše variante.</p>
               <p xml:id="suss-arhiv-000253.p10">c) Ker slovenščina rada ohranja citatno obliko lastnih imen in jih nerada spreminja oz. podomačuje. Lastna imena imajo, kot že ime pove, svojega <q rend="italic">lastnika</q>, zaradi česar je normalno, da jih uporabljamo v (bolj ali manj) taki obliki, kot jih uporablja/-jo <q>lastnik/lastniki</q>. V primeru imena mesta so lastniki v največji meri prebivalci mesta ter državljani države, ki ji mesto pripada. Vendar citatno zapisovanje lastnih imen ni le znak spoštovanja lastnika imena, ima tudi bolj praktične vzroke. Še posebej v času globalizacije, ko vsak neštetokrat vidi zapisano <q rend="italic">Washington</q>(v filmih, na svetovnem spletu, satelitski televiziji ...), bi bilo precej brezsmiselno zapisovati <q rend="italic">Vašington</q>. Vsaj kar se vizualne prepoznavnosti imena tiče, bi krepko brcnili v temo.</p>
               <p xml:id="suss-arhiv-000253.p11">č) Ker je <q rend="italic">newjorški</q> vmesna oblika, ki ni ne tič ne miš (niti angleška niti slovenska). Če že podomačujemo, je edino smiselno podomačiti celotno ime. Torej raje <q rend="italic">njujorški</q> kot <q rend="italic">newjorški</q>.</p>
               <p xml:id="suss-arhiv-000253.p12">d) Ker je to ustaljena raba, ki je nima smisla spreminjati.</p>
               <p xml:id="suss-arhiv-000253.p13">e) Ker citatno obliko zapisa v pridevniku lažje prepoznamo, saj jo uporabljamo tudi za pravo ime — za samostalnik (<q rend="italic">newyorški</q> nam direktneje asocira na <q rend="italic">New York</q> kot pa <q rend="italic">njujorški</q>).</p>
               <p xml:id="suss-arhiv-000253.p14">f) Zakaj <q rend="italic">newyorški</q> in ne <q rend="italic">newyorkški</q> ali <q rend="italic">new yorkški</q>? Sklopov tipa <q rend="italic">kšk</q> ne izgovarjamo najraje, temveč jih često krajšamo (Kamnik — kamniški (*kamnikški), Beljak — beljaški). <q rend="italic">Newyorški</q> pišemo raje skupaj, ker zadevo čutimo kot eno besedo, pa tudi pridevniška pripona <q rend="italic">-ski</q> se nanaša na celotno zvezo. Zato pridevnika skoraj ne moremo pisati narazen, podobno kot ne pišemo narazen samostalnika <q rend="italic">Newyorčan</q>. Ostane nam torej <q rend="italic">newyorški</q>, ki je kompromis med citatnostjo (ki nam je nekakšno demokratično-lastniško vodilo) in med prilagajanjem našemu izgovornemu in pisnemu sistemu.</p>
               <p xml:id="suss-arhiv-000253.p15">Pa vendar, sodeč po priročniku Jezik naš vsakdanji bi bilo v občnoimenskih zvezah verjetno smiselno zapisovati <q rend="italic">njujorški</q>. To se da razbrati tudi iz gesla <q rend="italic">coca-cola</q>, kjer svetuje zapis kokakola z obrazložitvijo, da se iz tujih jezikov prevzeta občnoimenska poimenovanja praviloma pisno podomačuje, npr. <q rend="italic">boks</q>, <q rend="italic">hokej</q>, <q rend="italic">picerija</q>, <q rend="italic">viski</q>, <q rend="italic">firer</q>, <q rend="italic">lizing</q>, <q rend="italic">folksvagen</q>... Za občnoimensko rabo gre, če recimo govorimo o <q rend="italic">njujorškem nebotičniku</q> kot vrsti visoke stavbe. Tako bi namreč lahko ločili med <q rend="italic">newyorškimi nebotičniki</q>, ki so res v New Yorku (Svetovni trgovinski center, Chryslerjev nebotičnik, Empire State Building (po SPP 90 se imena stavb prevaja, vendar nimam pojma, kako se prevaja ime te stavbe, zato ga puščam kar v izvirni obliki), in <q rend="italic">njujorškimi nebotičniki</q>, ki ne stojijo tam (Stolp Sears, Dvojčka Petronas, Center Johna Hancocka ...). Pojavi se še kup drugih problemov, ki jih verjetno nima smisla navajati.</p>
               <p xml:id="suss-arhiv-000253.p16">Ostane še vprašanje, zakaj bi si sploh želeli pisati <q rend="italic">njujorški</q>, saj večina Američanov (torej tistih z lastniškim razmerjem do New Yorka) reče /nu'jo:rk/. Če bi torej spoštovali lastnike, bi tak poslovenjen izgovor morali uporabljati tudi mi — in kot bi izgovarjali, bi tudi pisali, torej <q rend="italic">nujorški</q>. Izgovarjava /njujork/ je pri nas namreč po svoje britanski imperializem, ki smo ga prevzeli, ker je pri nas v angleščini za prestižno varianto dolgo veljala britanska. Mi (Slovenci) večinoma izgovarjamo /'niujork/ — če bi že hoteli podomačevati pisavo, bi se bilo pri tem morda smiselno držati tudi našega izgovora.</p>
            </div>
         </div>
         <div type="article" xml:id="suss-arhiv-000254"
              corresp="http://www2.arnes.si/~lmarus/suss/arhiv/suss-arhiv-000254.html">
            <head>Prohibicijska ali prohibicionistična ali prohibitivna politika</head>
            <list type="keywords">
               <item>besedotvorje</item>
               <item>tvorjenje besed</item>
               <item>izpeljava</item>
               <item>prohibicijska ali prohibicionistična</item>
            </list>
            <div type="question" xml:id="suss-arhiv-000254.div1">
               <p xml:id="suss-arhiv-000254.p1">Prohibicijska ali prohibicionistična politika? (prohibitivna...?). Odgovor bo kljub temu, da gre za tujko, zelo dobrodošel.</p>
            </div>
            <div type="answer" xml:id="suss-arhiv-000254.div2">
               <p xml:id="suss-arhiv-000254.p2">Navedki iz SSKJ:</p>
               <list xml:id="suss-arhiv-000254.list2">
                  <item xml:id="suss-arhiv-000254.item5">prohibicíjski in prohibícijski -a -o prid., nanašajoč se na prohibicijo: prohibicijski ukrepi / prohibicijski zakon</item>
                  <item xml:id="suss-arhiv-000254.item6">prohibitiven -vna -o prid., knjiž. prepoveden, prepovedovalen: prohibitiven ukrep; ekon. prohibitivna carina: tako visoka carina, da onemogoči uvoz ali izvoz določenega blaga; jur. prohibitivne norme</item>
                  <item xml:id="suss-arhiv-000254.item7">prohibicionist -a m (i) pristaš prohibicije: postati prohibicionist</item>
               </list>
               <p xml:id="suss-arhiv-000254.p3">(<q rend="italic">in</q> v prvi vrstici je kvalifikator, ki pove, da se oblika, ki mu sledi, uporablja manj kot tista, ki je pred njim.)</p>
               <p xml:id="suss-arhiv-000254.p4">
                  <q rend="italic">Prohibicionističen</q> kot geslo v SSKJ ne obstaja. Bi pa po svojem besedotvorju beseda pomenila nekaj takega kot <q rend="italic">povezan s prohibicionisti</q> oziroma <q rend="italic">prohibicionizmom</q>, manj s <q rend="italic">prohibicijo</q> samo, kar je <q rend="italic">prohibicijski</q>. (<q rend="italic">Prohibicionizem</q> bi lahko bilo kako gibanje ali pa usmeritev, <q rend="italic">prohibicija</q> pa je bolj samo dejstvo, da je nekaj prepovedano.) Če <q rend="italic">prohibicionističen</q> torej ni iskani pomen, ostane še izbira med <q rend="italic">prohibicijski</q> in <q rend="italic">prohibitiven</q>. Tu pa je po navedkih iz SSKJ tako: <q rend="italic">Prohibicijska politika</q> vključuje <q rend="italic">prohibitivne</q>
                  <q rend="italic">ukrepe</q>. <q rend="italic">Prohibicijska</q> je torej politika, ki vsebuje (izvaja) <q rend="italic">prohibicijo</q> in je sestavljena iz kupa prepovedovalnih ukrepov.</p>
            </div>
         </div>
         <div type="article" xml:id="suss-arhiv-000255"
              corresp="http://www2.arnes.si/~lmarus/suss/arhiv/suss-arhiv-000255.html">
            <head>Zakaj je minimiranje in ne minimizacija</head>
            <list type="keywords">
               <item>besedotvorje</item>
               <item>strokovni izrazi</item>
               <item>računalniški izrazi</item>
               <item>tvorjenje besed</item>
               <item>izpeljava</item>
               <item>minimiranje</item>
            </list>
            <div type="question" xml:id="suss-arhiv-000255.div1">
               <p xml:id="suss-arhiv-000255.p1">Zakaj je <q>minimiranje</q> in ne <q>minimizacija</q>?</p>
            </div>
            <div type="answer" xml:id="suss-arhiv-000255.div2">
               <p xml:id="suss-arhiv-000255.p2">Nobene od omenjenih besed ne najdemo v SSKJ, je pa v slovarju beseda <q rend="italic">minimalizirati</q>, iz katere se da izpeljati <q rend="italic">minimaliziranje</q> in <q rend="italic">minimalizacija</q> — po analogiji z <q rend="italic">organizirati</q>, <q rend="italic">organizacija</q>, <q rend="italic">organiziranje</q>; <q rend="italic">nacionalizirati</q>, <q rend="italic">nacionalizacija</q>, <q rend="italic">nacionaliziranje</q>.</p>
               <p xml:id="suss-arhiv-000255.p3">Verjetno imate v mislih slovenske Windowse, kjer je <q rend="italic">minimiraj okno</q> eden glavnih ukazov (v SSKJ najdemo le podoben glagol <q rend="italic">maksimirati</q>). Samostalnik s pomenom dejanja pa iz tega glagola najlažje izpeljemo ravno kot <q rend="italic">minimiranje</q>. <q rend="italic">Minimizacija</q> bi lahko nastala le iz glagola <q rend="italic">minimizirati</q>, iz našega glagola pa bi po današnji logiki dobili *<q rend="italic">minimiracija</q>, čeprav imamo več besed, ki to današnjo slovensko besedotvorno logiko kršijo prav na ta način, npr. <q rend="italic">operirati</q>, <q rend="italic">operacija</q> (*<q rend="italic">operiracija</q>); <q rend="italic">blamirati</q>, <q rend="italic">blamaža</q> (*<q rend="italic">blamiraža</q>). Dodatne možnosti za tvorbo samostalnika s pomenom dejanja iz glagola <q rend="italic">minimirati</q> bi bile: <q rend="italic">minimiraža</q> (<q rend="italic">minimaža</q>), <q rend="italic">minimirilo</q>, <q rend="italic">minimirljaj</q>, <q rend="italic">minimirek</q>, vendar so vse naštete možnosti precej smešne (še toliko bolj smešne oz. nemogoče so tiste, ki tu niso prišle niti v ožji izbor).</p>
            </div>
            <div type="reference" xml:id="suss-arhiv-000255.div3">
               <p xml:id="suss-arhiv-000255.p4">Glej tudi vprašanje: <ref target="#suss-arhiv-000249">Kako posloveniti matematični izraz permutabilen</ref>
               </p>
            </div>
         </div>
         <div type="article" xml:id="suss-arhiv-000256"
              corresp="http://www2.arnes.si/~lmarus/suss/arhiv/suss-arhiv-000256.html">
            <head>Kako je v slovenščini s tvorbo besed tipa modrookost</head>
            <list type="keywords">
               <item>besedotvorje</item>
               <item>ločila</item>
               <item>vezaj</item>
               <item>nove besede</item>
               <item>tvorjenje besed</item>
               <item>izpeljava</item>
               <item>novotvorjenke</item>
               <item>tvorjenje besed</item>
               <item>pripona -ost</item>
               <item>modrookost</item>
               <item>tvorjenje besed</item>
            </list>
            <div type="question" xml:id="suss-arhiv-000256.div1">
               <p xml:id="suss-arhiv-000256.p1">Kako je v slovenščini s tvorbo besed tipa: modrookost. Ali se piše modro-okost? Ali se sploh dovoljuje in zakaj ne, če se ne? In če je odgovor ne, kako nadomestiš izraze tipa: Ah, Katja! Njena modrookost me spravlja v ... (whatever).</p>
            </div>
            <div type="answer" xml:id="suss-arhiv-000256.div2">
               <p xml:id="suss-arhiv-000256.p2">Z <q rend="italic">modrookostjo</q> ni po moje prav nič narobe, saj je tvorjena v skladu z besedotvornimi načeli slovenščine. Pri dovoljevanju oziroma nedovoljevanju takih besed bo ključno vlogo igral lektor (če boste besedilo dali v lekturo) in njegov jezikovni občutek, še raje pa njegov osebni okus za konkretno novotvorjeno besedo oziroma odnos do novotvorb nasploh. Mnogo takih potencialnih besed ni navedenih v slovarjih, z natikanjem pripon, kot je <q rend="italic">-ost</q> (s pomenom <q rend="italic">lastnost</q>), pa jih lahko tvorimo bolj ali manj poljubno. Pridevnik <q rend="italic">modrook</q> (s pomenom <q rend="italic">ki ima modre oči</q>, torej <q rend="italic">nosilec lastnosti</q>) je v SSKJ naveden, in prav lahko bi bila tudi <q rend="italic">modrookost</q>, če bi bila pogosteje rabljena, kot sta navedeni na primer tvorjenki <q rend="italic">toplokrven</q> in <q rend="italic">toplokrvnost</q>. Načelno bi lahko iz <q rend="italic">modrookosti</q> dalje tvorili <q rend="italic">modrookosten</q> (s pomenom <q rend="italic">ki se nanaša na modrookost</q>) in tako naprej v nedogled, je pa res, da se nam vsaka naslednja stopnja tvorjenke zdi manj sprejemljiva. (Ne)sprejemljivost neke tvorjenke stopnje <q rend="italic">modrookosti</q> je odvisna tudi od tega, kako domača nam je tvorjenka prve nižje stopnje. Na primer, <q rend="italic">prozornolistnosti</q> nekega drevesa bi se (vsaj laiki) verjetno raje izognili s kakšnim opisom, čeprav nam je beseda <q rend="italic">prozornolisten</q> razumljiva, a mogoče ne dovolj domača. Vsekakor imajo velik vpliv osebna nagnjenja do konkretnih besed in do tvorjenja novih besed na splošno.</p>
               <p xml:id="suss-arhiv-000256.p3">
                  <q rend="italic">Modrookost</q> pišemo skupaj, k pomislekom o pisavi pa najbrž navaja neposredno sosedstvo dveh <q rend="italic">o-jev</q>. Vendar pišemo tvorjenke tipa <q rend="italic">modrook</q> po SPP skupaj, zato seveda tudi nadaljnjo tvorjenko <q rend="italic">modrookost</q> pišemo skupaj. Pri besedi, kjer se dva <q rend="italic">o-ja</q> ne stikata (na primer <q rend="italic">dolgonog</q> in naprej <q rend="italic">dolgonogost</q>), skušnjave z vezajem verjetno ne bi bilo.</p>
            </div>
         </div>
         <div type="article" xml:id="suss-arhiv-000257"
              corresp="http://www2.arnes.si/~lmarus/suss/arhiv/suss-arhiv-000257.html">
            <head>Kdaj se uporablja -jezičen in kdaj -jezikoven</head>
            <list type="keywords">
               <item>besedotvorje</item>
               <item>raba besed</item>
               <item>tvorjenje besed</item>
               <item>zloženke</item>
               <item>besedne zveze</item>
               <item>-jezičen in -jezikoven</item>
               <item>tvorjenje besed</item>
            </list>
            <div type="question" xml:id="suss-arhiv-000257.div1">
               <p xml:id="suss-arhiv-000257.p1">Imam naslednjo težavo: razlika med -jezičen in -jezikoven: vem, kaj pravi SSKJ, in v mnogih primerih je stvar dovolj jasna: dvojezičen otrok, dvojezični slovar, jezikovno vprašanje itd. Vprašanje: Evropa se spreminja v multikulturno in mnogojezično unijo regij ... ali mnogojezikovno? Verjetno mnogojezično, ampak kaj pa tole: mnogojezična ali mnogojezikovna podpora (npr. pri računalniskih programih), mnogojezični ali mnogojezikovni korpus (korpus ni napisan v mnogih jezikih, ampak jih vključuje). SSKJ sploh ne predvideva zloženk z -jezikoven. Kaj mislite?</p>
            </div>
            <div type="answer" xml:id="suss-arhiv-000257.div2">
               <p xml:id="suss-arhiv-000257.p2">SSKJ zloženke z <q rend="italic">-jezikoven</q> beleži, res pa pozna le dve: <q rend="italic">zunajjezikoven</q> in <q rend="italic">knjižnojezikoven</q>, medtem ko je zloženk z <q rend="italic">-jezičen</q> navedenih več kot deset. Obe skupini zloženk se med seboj ločita po pomenu, še vedno pa ni nujno, da je ta razlika res edina pomembna in obče veljavna.</p>
               <p xml:id="suss-arhiv-000257.p3">Sodeč po besedah, navedenih v SSKJ, se <q rend="italic">-jezikoven</q> uporablja v zloženkah, ki se ne nanašajo na noben konkreten jezik, temveč na jezik kot tak, medtem ko se zloženke z <q rend="italic">-jezičen</q> nanašajo le na konkreten jezik oziroma več jezikov (<q rend="italic">dvojezičen</q>, <q rend="italic">tujejezičen</q>, <q rend="italic">mnogojezičen</q> ...) ali pa na jezik, ki ga imamo v ustih (<q rend="italic">dolgojezičen</q>, <q rend="italic">podjezičen</q>, <q rend="italic">zadnjejezičen</q> ...). Lahko bi torej rekli, da ima <q rend="italic">-jezičen</q> pomen [— abstraktno], <q rend="italic">-jezikoven</q> pa [+ abstraktno]. Še vedno pa obstaja možnost, da bi se v današnji rabi našel kak primer, ki bi to postavil na laž (SSKJ je danes že rahlo zastarel).</p>
               <p xml:id="suss-arhiv-000257.p4">Kar se vaših primerov tiče, bi prav povsod izbrali tistega z <q rend="italic">-jezičen</q>, saj so vsi vezani na konkreten jezik (konkretne jezike): <q rend="italic">mnogojezična unija regij</q>, <q rend="italic">mnogojezična podpora</q>, <q rend="italic">mnogojezični korpus</q>. Če pa bi hoteli <q>v slovenščino prevesti</q> izraz <q rend="italic">sociolingvistični problem</q>, bi ga prevedli kot <q rend="italic">družbenojezikovni problem</q>. Tak problem bi vsekakor bil znotrajjezikoven — problem jezika kot abstraktne entitete.</p>
               <p xml:id="suss-arhiv-000257.p5">Morda še tole, v besednih zvezah se uporablja le <q rend="italic">jezikoven</q>, <q rend="italic">jezičen</q> je zastarela oblika (včasih naj bi se <q rend="italic">jezikovnemu pouku</q> menda reklo <q rend="italic">jezični pouk</q>).</p>
               <p xml:id="suss-arhiv-000257.p6">Kake nadaljnje literature, ki bi vsebovala tudi ta problem, predvsem pa njegovo končno rešitev, pa žal ni.</p>
            </div>
         </div>
         <div type="article" xml:id="suss-arhiv-000258"
              corresp="http://www2.arnes.si/~lmarus/suss/arhiv/suss-arhiv-000258.html">
            <head>Kraljestvo ali kraljevstvo</head>
            <list type="keywords">
               <item>pridevniki</item>
               <item>svojilni pridevniki</item>
               <item>besedotvorje</item>
               <item>raba besed</item>
               <item>kraljestvo in kraljevstvo</item>
            </list>
            <div type="question" xml:id="suss-arhiv-000258.div1">
               <p xml:id="suss-arhiv-000258.p1">Pri eni od novejših slovenskih reklam me je zmotila beseda <q>kraljevstvo</q>. Ali ta beseda v slovenskem knjižnem jeziku sploh obstaja? Menim, da je edino pravilno <q>kraljestvo</q>.</p>
            </div>
            <div type="answer" xml:id="suss-arhiv-000258.div2">
               <p xml:id="suss-arhiv-000258.p2">Res je, da besede <q rend="italic">kraljevstvo</q> v SSKJ ne najdemo, vendar bi načeloma lahko obstajala, in sicer tvorjena iz svojilnega pridevnika <q rend="italic">kraljev</q> in pripone <q rend="italic">-stvo</q> (podobno kot beseda <q rend="italic">očetovstvo</q>). Kot taka bi pomenila <q rend="italic">skupek odgovornosti in dolžnosti kralja</q>, nekaj abstraktnega torej, medtem ko beseda <q rend="italic">kraljestvo</q> pomeni področje, na katerem vlada kralj, tj. nekaj konkretnega. Tako razlikovanje in raba besede <q rend="italic">kraljevstvo</q> se v slovenščini pojavlja; v drugem delu odgovora lahko vidite, kako so s tem problemom opravili slovenski sociologi in prevajalci.</p>
               <p xml:id="suss-arhiv-000258.p3">Opomba Tomaža Mastnaka iz knjige <q>Kristjanstvo in muslimani</q>(str. 13-14):</p>
               <p xml:id="suss-arhiv-000258.p4">Izraz <q>kraljevstvo</q> uporabljam za tip oblasti oziroma vladavine, organizirane okrog kralja, in <q>kraljestvo</q> za področje, ki je pod kraljevo oblastjo. S tem sprejemam rešitev, ki sta jo vpeljala Braco Rotar in Gregor Moder v prevodih Le Goffa (<q>Za drugačen srednji vek</q>, SH, Lj. 1985) in Dubyja (<q>Trije redi ali imaginarij fevdalizma</q>, SH, Lj. 1985). <q>Skupek kraljevih dolžnosti in odgovornosti je kraljevanje, se pravi kraljevstvo (fr. royaute in angl. kingship), podobno kot škofovih škofovstvo ...</q> ... Ker področje, nad katerim je vladal kralj, torej kraljestvo, malone vse do konca srednjega veka ni poznalo meja (in zato ni bilo ozemlje) v modernem pomenu, uporabljam oznako <q>teritorialno — ali ozemljsko — kraljestvo</q> za področje kraljeve oblasti kot vrhovne oblasti, začrtano z relativno trajnimi in razvidnimi ozemeljskimi mejami, ki jih (zlepa ali zgrda) priznavajo drugi vladarji ...</p>
            </div>
         </div>
         <div type="article" xml:id="suss-arhiv-000259"
              corresp="http://www2.arnes.si/~lmarus/suss/arhiv/suss-arhiv-000259.html">
            <head>Ali je sprovajalec pravilna beseda; kako se pravilno reče prebežnikom in kako osebi, ki jih vodi</head>
            <list type="keywords">
               <item>besedotvorje</item>
               <item>izvor besed</item>
               <item>pomen</item>
               <item>osnovni pomen</item>
               <item>nove besede</item>
               <item>tvorjenje besed</item>
               <item>izpeljava</item>
               <item>sprovajalec</item>
               <item>prebežničar</item>
               <item>tvorjenje besed</item>
               <item>skovanke</item>
               <item>tvorjenje besed</item>
               <item>tvorjenje besed</item>
               <item>predpone</item>
            </list>
            <div type="question" xml:id="suss-arhiv-000259.div1">
               <p xml:id="suss-arhiv-000259.p1">Ali je beseda sprovajalec slovenska, če ni, mi povejte, katera slovenska beseda jo nadomešča. Zanima me tudi, ali lahko uporabim besedo ilegalni prebežniki. Pišem namreč diplomsko nalogo z vsebino o ilegalnem prehajanju državne meje v RS, zanima me, kakšno besedo uporabim za osebo, ki vodi <q>ilegalce</q> ilegalno preko državne meje za plačilo, ter kako lahko opišem z eno besedo migrante, ki ilegalno prehajajo državno mejo (migranti, prebežniki, ilegalci ali kaj podobnega).</p>
            </div>
            <div type="answer" xml:id="suss-arhiv-000259.div2">
               <p xml:id="suss-arhiv-000259.p2">Besede sprovajalec v SSKJ ni, pa tudi v slovarskem delu SP (SP 62) ne, imata pa oba zapisano geslo <q rend="italic">sprovajati</q>. (Spodaj so prepisi tega gesla iz slovarjev.) SP 62 navaja samo pomen <q rend="italic">uresničevati</q>, <q rend="italic">izvršiti</q>, v SSKJ pa sta pri drugem pomenu navedena sinonima <q rend="italic">spremljati</q>, <q rend="italic">voditi</q>, kar bi lahko ustrezalo pomenu, ki ga navajate za besedo <q rend="italic">sprovajalec</q>, izpeljanko iz glagola <q rend="italic">sprovajati</q>. Vendar je ta pomen v SSKJ označen kot zastarel, v SP 62 pa je raba glagola v knjižnem jeziku odsvetovana, tudi v pomenu <q rend="italic">izvajati</q>. Beseda je sicer znana iz stare cerkvene slovanščine, v podobnih oblikah jo najdemo med drugim tudi v hrvaščini (<q rend="italic">sprovesti</q>'izvesti') in ruščini (<q rend="italic">sprovodit</q> 'odpraviti').</p>
               <p xml:id="suss-arhiv-000259.p3">Kako osebam, ki čez mejo vozijo ilegalce, pravijo v medijih, mi ni znano, je pa res, da sem izraz sedaj prvič slišala. Beseda se mi zdi precej neustrezna — zaradi svoje oznake zastarelosti. Možna alternativa, ki pa ni preverjena/uveljavljena, bi lahko bila <q rend="italic">vodnik prebežnikov</q> ali kaj podobnega.</p>
               <p xml:id="suss-arhiv-000259.p4">Če v diplomski nalogi ključne pojme na uvodnih straneh posebej predstavite in opredelite ter jih kasneje konsistentno uporabljate, lahko te osebe poimenujete s širšim, splošnejšim pojmom <q rend="italic">vodnik</q>, pa bo vseeno jasno, za koga gre. Potem enobesedno in povsem specifično poimenovanje le ni več tako skrajno nujno.</p>
               <p xml:id="suss-arhiv-000259.p5">Še tale osebna opazka: morda bi se vodnikom prebežnikov, če boste ilegalce pač imenovali prebežniki, lahko reklo <q rend="italic">prebežničar</q>. Besedotvorno je s skovanko vse v redu. Je pa treba reči, da pomensko ni dovolj transparentna, da bi tudi te uvodoma ne bilo treba razložiti in opredeliti. Zato tak izraz verjetno nima kakih pretiranih prednosti pred zgoraj omenjenim načinom poimenovanja.</p>
               <p xml:id="suss-arhiv-000259.p6">SSKJ:</p>
               <p xml:id="suss-arhiv-000259.p7">sprovajati -am nedov.: 1. žarg., polit. uresničevati, izvajati, izpolnjevati: sprovajati načrt / sprovajati ideje v prakso; sprovajati zakon v življenje 2. zastar. spremljati, voditi: sprovajati goste po mestu</p>
               <p xml:id="suss-arhiv-000259.p8">SP 62:</p>
               <p xml:id="suss-arhiv-000259.p9">sprovajati -am nedov., za knjižno rabo ni dovoljeno: uresničevati, izvajati, izpeljati.</p>
               <p xml:id="suss-arhiv-000259.p10">SES:</p>
               <p xml:id="suss-arhiv-000259.p11">sprevod: samostalnik, izpeljan iz gesla *izprevesti, *izprevoditi = iz+pre+vesti/voditi. Podobna izpeljava je tudi pri hrvaški <q rend="italic">sprovod</q>. *izprevesti je izpeljan iz starocerkvenoslovanskega <q rend="italic">isprovoditi</q>(<q rend="italic">s pomenom izvršiti</q>, <q rend="italic">dokončati</q>), rus. sprovodit <q>odpravit</q>
               </p>
               <p xml:id="suss-arhiv-000259.p12">Kar se tiče imena za prebegle preko meje, pa tole: vse tri omenjene besede so knjižne, imajo pa rahlo različne pomene (gesla iz SSKJ so navedena pod odgovorom):</p>
               <list xml:id="suss-arhiv-000259.list2">
                  <item xml:id="suss-arhiv-000259.item15">
                     <q rend="italic">ilegalec</q> je oseba, ki se na nekem prostoru (v državi) nahaja brez dovoljenja za to pristojnih oblasti;</item>
                  <item xml:id="suss-arhiv-000259.item16">
                     <q rend="italic">migrant</q> je oseba, ki se seli (redno ali občasno) iz enega kraja v drugega (ali iz države v državo);</item>
                  <item xml:id="suss-arhiv-000259.item17">
                     <q rend="italic">prebežnik</q> je oseba, ki iz enega kraja prebeži v drugega, običajno nelegalno.</item>
               </list>
               <p xml:id="suss-arhiv-000259.p13">V primeru opisovanja ljudi, ki skozi Slovenijo zgolj bežijo (npr. iz Jugoslavije, Bosne ...) v druge države (Italija, Avstrija ...), se vsekakor lahko odločite za kateregakoli od omenjenih izrazov, vendar ga je pametno na začetku definirati. Najustreznejši izraz se mi zdi <q rend="italic">prebežnik</q>, ker pove, da gre za osebo, ki beži čez (državo) in se v njej ne ustavlja (predpona <q rend="italic">pre-</q>). Tudi <q rend="italic">prebežnik</q> je sicer širši pojem (lahko pomeni tudi prestopanje z ene strani na drugo (v vojni) ali kaj podobnega), vendar je njegov osnovni pomen bližji pomenu, ki ga želite izraziti, od ostalih dveh.</p>
               <p xml:id="suss-arhiv-000259.p14">SSKJ:</p>
               <list xml:id="suss-arhiv-000259.list3">
                  <item xml:id="suss-arhiv-000259.item18">ilegalec -lca m: kdor je v ilegali: njen dom je postal zatočišče ilegalcev; begunci in ilegalci</item>
                  <item xml:id="suss-arhiv-000259.item19">migrant -a m: kdor spreminja stalno ali začasno bivališče, zlasti iz gospodarskih vzrokov: večina migrantov se ne želi preseliti v kraj, kjer so zaposleni / pravice delavcev migrantov</item>
                  <item xml:id="suss-arhiv-000259.item20">prebežnik -a m, knjiž.: kdor prebeži: pridružili so se jim vojni ujetniki in prebežniki; prihajali so vedno novi prebežniki / prebežnik iz boja dezerter</item>
               </list>
            </div>
         </div>
         <div type="article" xml:id="suss-arhiv-000260"
              corresp="http://www2.arnes.si/~lmarus/suss/arhiv/suss-arhiv-000260.html">
            <head>Mešalec ali mešalnik ali mešalo</head>
            <list type="keywords">
               <item>besedotvorje</item>
               <item>raba besed</item>
               <item>živost/neživost</item>
               <item>tvorjenje besed</item>
               <item>obrazila -nik</item>
               <item>-ec</item>
               <item>-o</item>
               <item>mešalec ali mešalnik ali mešalo</item>
            </list>
            <div type="question" xml:id="suss-arhiv-000260.div1">
               <p xml:id="suss-arhiv-000260.p1">Potrebovala bi razlago besede mešati oz. povezave s tem: človek, ki meša neko stvar, je mešalec. Kaj je pa stroj, ki nekaj meša? Kontekst: imam pretočni mešalec ali pretočni mešalnik ali pretočno mešalo (stroj).</p>
            </div>
            <div type="answer" xml:id="suss-arhiv-000260.div2">
               <p xml:id="suss-arhiv-000260.p2">Besedotvorna obrazila, s katerimi tvorimo samostalnike, marsikdaj določajo, ali gre za živo ali neživo, aktivno ali pasivno udeleženega, dejanje ali osebo ali lastnost ...</p>
               <p xml:id="suss-arhiv-000260.p3">Obrazilo <q rend="italic">-nik</q> je ponavadi obrazilo za neživo, za stroj ali napravo, ki nekaj počne (<q rend="italic">računalnik</q>, <q rend="italic">štedilnik</q>), lahko pa tudi za ljudi, v tem primeru so to običajno poklici (<q rend="italic">sprevodnik</q>), večinoma že ustaljene besede. <q rend="italic">Mešalnik</q> bo potemtakem najverjetneje <q rend="italic">stroj za mešanje</q> in ne <q rend="italic">človek, ki meša</q>.</p>
               <p xml:id="suss-arhiv-000260.p4">Obrazilo <q rend="italic">-ec</q> je ponavadi obrazilo, ki označuje živo — človeka, ki nekaj počne (<q rend="italic">kopalec</q>), žival, ki ima določeno lastnost (<q rend="italic">sesalec</q>, <q rend="italic">krilatec</q>, <q rend="italic">mesojedec</q>). Vendar se pojavlja tudi pri neživih rečeh, npr. <q rend="italic">sesalec</q> (<q rend="italic">za prah</q>); predvsem v pogovornem jeziku je to obrazilo rabljeno tudi za nežive reči, in marsikateri pripomoček ima svojo bolj udomačeno varianto (<q rend="italic">mešalec</q> je npr. pogovorno bolj običajen izraz za <q rend="italic">stroj za mešanje betona</q>, <q rend="italic">mešalnik</q> (poleg <q rend="italic">mikserja</q>) pa je verjetno bolj udomačen kot <q rend="italic">gospodinjski pripomoček</q>, npr. <q rend="italic">palični mešalnik</q>), čeprav si knjižna jezikovna norma in pogovorni jezik v tem marsikdaj nasprotujeta. <q rend="italic">Mešalec</q> je torej lahko <q rend="italic">človek, ki meša</q>, ali pa <q rend="italic">stroj, ki meša</q>, vendar se meni osebno zdi, da nam najprej pride na misel drugi pomen.</p>
               <p xml:id="suss-arhiv-000260.p5">Obrazilo <q rend="italic">-o</q> je namenjeno za opis naprav ali pripomočkov, ki nam neko opravilo omogočijo ali olajšajo, k nekemu opravilu ali dejavnosti pripomorejo (<q rend="italic">mešalo</q>, <q rend="italic">brenkalo</q>, <q rend="italic">črtalo</q>, <q rend="italic">pomagalo</q>, <q rend="italic">varovalo</q>). <q rend="italic">Mešalo</q> je torej lahko <q rend="italic">pripomoček za mešanje</q> ali pa <q rend="italic">del stroja</q> ali <q rend="italic">stroj za mešanje</q>. Je pa res, da ima to obrazilo včasih tudi rahlo šaljiv ali slabšalen prizvok, npr. <q rend="italic">jezikalo</q>, torej bi v določenih kontekstih <q rend="italic">mešalo</q> lahko izzvenelo tudi slabšalno.</p>
               <p xml:id="suss-arhiv-000260.p6">SSKJ:</p>
               <list xml:id="suss-arhiv-000260.list2">
                  <item xml:id="suss-arhiv-000260.item9">mešalnik -a m, 1. električni aparat za mešanje, stepanje: vključila je mešalnik; zmešati z mešalnikom / električni, kuhinjski mešalnik; mešalnik za cocktail, sladoled // teh. stroj za mešanje: boksit zmešajo v mešalniku z natrijevim hidroksidom / betonski mešalnik stroj za pripravljanje betona; mešalnik krmil * elektr. naprava za sestavljanje dveh električnih nihanj različnih frekvenc 2. redko priprava za mešanje; mešalo: apneničar z dolgim mešalnikom v roki 3. pri starih Grkih glinasta, bronasta posoda s široko odprtino in dvema ročajema za mešanje vina z vodo: suženj je prinesel mešalnik</item>
                  <item xml:id="suss-arhiv-000260.item10">mešalo -a s, priprava za mešanje: kupiti, zlomiti mešalo; leseno mešalo / mehanično mešalo // teh. del aparata, stroja, s katerim se meša: mešalo trosilnika; oblika mešala</item>
                  <item xml:id="suss-arhiv-000260.item11">mešalec -lca [uc in lc] m, 1. kdor se poklicno ukvarja z mešanjem: priučeni mešalec barv, betona; zaslužek mešalca / mešalec pijač barman * rad. mešalec slike, zvoka 2. električni aparat za mešanje, stepanje: maščobo in rumenjake umešamo z mešalcem // teh. stroj za mešanje; mešalnik: podjetje je kupilo nov mešalec</item>
               </list>
               <p xml:id="suss-arhiv-000260.p7">Še tole: v vašem konkretnem primeru (<q rend="italic">imam pretočni mešalec</q>) pa tako ni dvoumnosti — ker gre namreč za samostalnik moškega spola v ednini in v 4. sklonu (tožilniku), je živost oziroma neživost razvidna že iz sklanjanja. Če <q rend="italic">mešalec</q> pomeni stroj, se bo stavek glasil <q rend="italic">imam pretočni mešalec</q>, če pa <q rend="italic">mešalec</q> pomeni človeka, se bo stavek glasil <q rend="italic">imam</q> (<q rend="italic">najel sem</q>) <q rend="italic">mešalca</q>.</p>
            </div>
         </div>
         <div type="article" xml:id="suss-arhiv-000261"
              corresp="http://www2.arnes.si/~lmarus/suss/arhiv/suss-arhiv-000261.html">
            <head>Pravila za tvorjenje izrazov za prebivalce določenih držav ali mest</head>
            <list type="keywords">
               <item>tvorjenje besed</item>
               <item>izpeljava</item>
               <item>imena</item>
               <item>imena prebivalcev</item>
               <item>imena</item>
               <item>imena držav</item>
               <item>besedotvorje</item>
               <item>izgovorjava besed</item>
               <item>velika/mala začetnica</item>
               <item>tvorjenje besed</item>
            </list>
            <div type="question" xml:id="suss-arhiv-000261.div1">
               <p xml:id="suss-arhiv-000261.p1">Kakšni so pravilni izrazi za prebivalce določenih držav ali mest, npr. Balija (baližani / baližanci / balijci / ???), Los Angelesa, Ria de Janeira (??!???) in seveda še veliko drugih krajev? Ali za to obstajajo kakšna pravila ali se za večino držav tvorijo ti izrazi <q>po svoje</q>? Je v nekaterih primerih sploh možna izpeljava? Pa še to: je oboje pravilno - američan ali amerikanec?</p>
            </div>
            <div type="answer" xml:id="suss-arhiv-000261.div2">
               <p xml:id="suss-arhiv-000261.p2">Imena obstoječih držav imajo slovensko obliko, tako da se izraze za prebivalce izpeljuje iz njih. Seveda dobimo pri nekaterih imenih držav in predvsem mest praktično neizgovorljive izpeljanke. V takih primerih se uporablja opisna oblika, npr. <q rend="italic">biti iz X</q> ali <q rend="italic">prebivalec X</q> (<q rend="italic">sem iz Los Angelesa</q> (<q rend="italic">Losangeležan?</q>), <q rend="italic">prebivalec Ria de Janeira</q>). Pri imenih, kot sta zadnja primera, verjetno moti tudi relativna dolžina morebitnih tvorjenih besed in predvsem dejstvo, da so sestavljena iz več besed; čeprav je res, da smo pri nekaterih takih tujih imenih mest vseeno naredili enobesedna poimenovanja za prebivalce (<q rend="italic">Newyorčan</q>), pri domačih pa s tem tako ali tako nimamo posebnih težav (<q rend="italic">Novomeščan</q>).</p>
               <p xml:id="suss-arhiv-000261.p3">Nekatera originalna imena se tako ali tako prevajajo, npr. <q rend="italic">Cote d' Ivoire</q>= <q rend="italic">Slonokoščena obala</q>, torej <q rend="italic">prebivalec Slonokoščene obale</q>; nekatera imena se lahko tudi krajšajo, tako: <q rend="italic">Los Angeles</q> = <q rend="italic">L.A.</q> (izgovorjava /elej/), torej je možno <q rend="italic">L.A.-čan</q> /elejčan/; <q rend="italic">Rio de Janeiro</q> = <q rend="italic">prebivalec Ria</q>. (Glede <q rend="italic">Amerikanca</q> in <q rend="italic">Američana</q> — kar se po SPP piše z veliko začetnico — ustrezni sta obe obliki, in sicer je <q rend="italic">Amerikanec</q> starejša oblika od modernejše <q rend="italic">Američan</q>.)</p>
               <p xml:id="suss-arhiv-000261.p4">Posebnih pravil pri izbiranju oblike za taka poimenovanja ni — razen v primerih, ko npr. glasovna zgradba osnove ne dopušča kakega od obrazil. Z drugimi besedami, kljub nekaterim pravilom oziroma restrikcijam je skoraj vedno možnih več pripon, in znotraj teh je izbira bolj ali manj prosta. Če je načeloma možnih več tvorjenk, bo raba sčasoma ustalila eno samo, ostale pa zavrgla.</p>
               <p xml:id="suss-arhiv-000261.p5">Poimenovanje <q rend="italic">Balijci</q> za prebivalce Balija se zdi (vsaj meni) najobičajnejše, če bi bilo v vseh kontekstih tako tudi razumljeno, pa je zaenkrat še vprašanje.</p>
            </div>
         </div>
         <div type="article" xml:id="suss-arhiv-000262"
              corresp="http://www2.arnes.si/~lmarus/suss/arhiv/suss-arhiv-000262.html">
            <head>Mongeove ali Mongeeve matrike; Polyajev ali Polyjev izrek</head>
            <list type="keywords">
               <item>pridevniki</item>
               <item>svojilni pridevniki</item>
               <item>naglas</item>
               <item>slovenjenje</item>
               <item>besedotvorje</item>
               <item>tvorjenje besed</item>
               <item>izpeljava</item>
               <item>izgovorjava besed</item>
               <item>polyev izrek</item>
               <item>mongeeve matrike</item>
               <item>strokovni izrazi</item>
               <item>matematični izrazi</item>
            </list>
            <div type="question" xml:id="suss-arhiv-000262.div1">
               <p xml:id="suss-arhiv-000262.p1">Pri pisanju diplomske naloge iz matematike se je pojavil tudi naslednji problem. Monge je bil francoski matematik s konca devetnajstega stoletja. Po njem se imenuje posebna vrsta matrik. Kako pisati Mongejeve, Mongeve, Mongeove, Mongeeve matrike? Iste vrste je tudi naslednji problem. Polya je bil madžarski matematik z začetka stoletja. Kako imenovati njegov izrek: Polyajev, Polyaev, Polyev izrek?</p>
            </div>
            <div type="answer" xml:id="suss-arhiv-000262.div2">
               <p xml:id="suss-arhiv-000262.p2">V slovenski knjižni jezik prevzete besede izgovarjamo z glasovi in naglasom slovenskega knjižnega jezika. Tuje glasove (govorimo o glasovih, ne o črkah) torej zamenjujemo z najbližjimi slovenskimi in besede naglašujemo kakor v slovenščini (seveda načeloma brez nepotrebnih odstopanj od izvirnika). Izgovorjava imena <q rend="italic">Monge</q> se bo v slovenščini torej glasila /monž/, z ozkim naglašenim <q rend="italic">
                     <hi rend="bold">o</hi>
                  </q>. (SPP 94, § 222 in 1090). Ko tvorimo svojilni pridevnik iz samostalnika, katerega podstava se končuje na govorjeni /ž/ (/c/, /j/, /č/, /š/, /dž/), uporabimo priponsko obrazilo <q rend="italic">-ev</q> (sicer <q rend="italic">-ov</q>). Torej: <q rend="italic">M<hi rend="bold">o</hi>nge</q> /m<hi rend="bold">o</hi>nž/, <q rend="italic">M<hi rend="bold">o</hi>ngeev</q> /m<hi rend="bold">o</hi>nžev/ (naglas je na prvem zlogu) =&gt; <q rend="italic">M<hi rend="bold">o</hi>ngeeve</q> /m<hi rend="bold">o</hi>nževe/ <q rend="italic">matrike</q> (SPP § 957).</p>
               <p xml:id="suss-arhiv-000262.p3">Tako svetuje aktualni pravopis. <q>Matematična terminologija</q> Alojzija Vadnala (1974) pa navaja primer <q rend="italic">Mongeova projekcija</q>, vendar je ta priročnik še iz časa prejšnjega pravopisa (SP 62), ki se je očitno prav v tej točki od sedanjega razlikoval. Ime <q rend="italic">Polya</q>, sledeč SPP 94, izgovarjamo v slovenščini /poja/, naglašujemo prvi zlog, svojilni pridevnik iz njega pa tvorimo na enak način kakor iz domačih imen druge moške sklanjatve (npr. <q rend="italic">Strniša</q>, <q rend="italic">Kaluža</q>). Torej:</p>
               <p xml:id="suss-arhiv-000262.p4">
                  <q rend="italic">Polya</q> /poja/ <q rend="italic">Polyev</q> /pojev/ =&gt; <q rend="italic">Polyev izrek</q> (SPP 94 — § 958 in 1078).</p>
            </div>
         </div>
         <div type="article" xml:id="suss-arhiv-000263"
              corresp="http://www2.arnes.si/~lmarus/suss/arhiv/suss-arhiv-000263.html">
            <head>Čemu grejo stvari rakom žvižgat</head>
            <list type="keywords">
               <item>pomen</item>
               <item>pomen besed</item>
               <item>pomen</item>
               <item>preneseni pomen</item>
               <item>rakom žvižgat</item>
               <item>umreti</item>
               <item>fraze</item>
               <item>eufemizmi</item>
               <item>izvor besed</item>
            </list>
            <div type="question" xml:id="suss-arhiv-000263.div1">
               <p xml:id="suss-arhiv-000263.p1">Čemu grejo stvari <q>rakom žvižgati</q>?</p>
            </div>
            <div type="answer" xml:id="suss-arhiv-000263.div2">
               <p xml:id="suss-arhiv-000263.p2">Fraza pomeni <q rend="italic">propasti</q>, <q rend="italic">umreti</q>, v knjigi Janeza Kebra <q>Živali v prispodobah 2</q> smo našli tudi podaljšane variante te fraze: <q rend="italic">rakom žvižgat in ribam gost</q>
                  <q rend="italic">... in žabam gost</q>
                  <q rend="italic">... in pticam pet</q>, ki naj bi se ne ločile po pomenu. Glede na to, da je vsem različicam skupen le en del in da se brez njega ne pojavljajo, lahko sklepamo, da je <q rend="italic">rakom žvižgat</q> res tista prva različica, po kateri so se zgledovale ostale, in da nas dejansko zanima le njen izvor.</p>
               <p xml:id="suss-arhiv-000263.p3">Keber skuša izvor razložiti preko starega načina lovljenja rakov s posebnimi piščalkami, ki ga opisuje tudi Janez Vajkard Valvasor. Vse skupaj naj bi se navezovalo na lovsko vero, da hudič pase rake in polhe, tako da jim žvižga, ti prepoznajo žvižganje in se splazijo iz svojih skrivališč. Ribiči naj bi zato rake lovili tako, da so jim žvižgali, a so imeli vsi poskusi le pičel uspeh (šli so rakom žvižgat). Tako naj bi se reklo, da greš rakom žvižgat, ko si šel delat kaj nekoristnega.</p>
               <p xml:id="suss-arhiv-000263.p4">V Glonarjevem slovarju je <q rend="italic">rakom žvižgat</q> razloženo kot evfemizem (olepševalna oziroma omiljevalna beseda) s pomenom <q rend="italic">utoniti</q>. Podobno frazo poznajo Rusi <q rend="italic">pokazat, kje raki zimujejo</q>, ki pomeni <q rend="italic">kaznovati</q>, sprva pa naj bi pomenila <q rend="italic">utopiti</q>.</p>
               <p xml:id="suss-arhiv-000263.p5">Slovenščina nima etimološkega slovarja idiomov, obstaja le običajen etimološki slovar, ki v geslu <q rend="italic">rak</q> podaja možno, a nikakor ne gotovo razlago izvora. V njem Marko Snoj domneva, da izvira iz zveze <q rend="italic">iti rakovo pot</q>, kar pomeni: <q rend="italic">iti nazaj</q>, <q rend="italic">propadati</q> (<q rend="italic">verjetno zaradi značilne ritenske hoje rakov</q>). Fraza je izpričana v poljščini — <q rend="italic">ić rakiem</q> s pomenom: <q rend="italic">nazadovati</q>, <q rend="italic">umikati se</q>. <q rend="italic">Žvižganje</q> naj bi bilo dodano kasneje, morda po zgledu nemške zveze <q rend="italic">flötengehen</q> (<q rend="italic">pihati na piščalko</q>), ki pomeni <q rend="italic">umreti</q>.</p>
               <p xml:id="suss-arhiv-000263.p6">Sicer pa <q rend="italic">žvižganja rakom</q> ne pozna noben od bližnjih evropskih jezikov in si s kakšnim tujim etimološkim slovarjem idiomov tudi ne moremo pomagati.</p>
            </div>
         </div>
         <div type="article" xml:id="suss-arhiv-000264"
              corresp="http://www2.arnes.si/~lmarus/suss/arhiv/suss-arhiv-000264.html">
            <head>Kako nastane uradni izraz; ali mora biti samo eden</head>
            <list type="keywords">
               <item>knjižna norma</item>
               <item>internet</item>
               <item>strokovni izrazi</item>
               <item>uradni izrazi</item>
               <item>nove besede</item>
               <item>novotvorjenke</item>
               <item>izgovorjava besed</item>
               <item>slovničnost</item>
            </list>
            <div type="question" xml:id="suss-arhiv-000264.div1">
               <p xml:id="suss-arhiv-000264.p1">Kako sploh nastane <q>uradni</q> izraz, če to sploh kaj pomeni? Še to: ali je sploh pomembno določiti samo en uradni izraz, ali lahko mirno obstaja več pravilnih slovenskih izrazov za eno stvar, v tem primeru za <q>internet</q>. Na podlagi česa se lahko lektor odloči, kateri izmed trenutno uporabljanih izrazov za internet je pravilen (katerega bo uporabil, popravil)?</p>
            </div>
            <div type="answer" xml:id="suss-arhiv-000264.div2">
               <p xml:id="suss-arhiv-000264.p2">Beseda <q rend="italic">uradno</q> v našem primeru verjetno pomeni knjižni jezik, ki ga določata slovarski del Pravopisa in deloma SSKJ. Na ta in razne terminološke priročnike se v primerih, kot je vaš, večinoma sklicuje tudi lektor (seveda ob vseh ostalih omenjenih načelih; primerjaj tudi odgovore na vprašanja <ref target="#suss-arhiv-000205">Ali je kakšna vsebinska razlika med medmrežjem in medomrežjem</ref>, <ref target="#suss-arhiv-000214">Ali obstaja uradni slovenski izraz za internet</ref> in <ref target="#suss-arhiv-000218">Kako prevajati angleško besedo online</ref>).</p>
               <p xml:id="suss-arhiv-000264.p3">Načeloma mora novotvorba, da bi bila uvrščena v knjižni jezik, seveda poleg tega, da je kar se da široko sprejeta ter uporabljana tudi v formalnih položajih, zadostiti kriterijem slovničnosti — skladati se mora s sistemom jezika. To naj bi pomenilo, da npr. beseda ne sme biti za večino govorcev neizgovorljiva, da s svojo obliko (besedno zgradbo) ne sugerira povsem drugačnega pomena od dejanskega ipd. Knjižne besede so tudi pisno usklajene s pravopisom.</p>
               <p xml:id="suss-arhiv-000264.p4">Vsa pravila, ki določajo, kaj je knjižno in kaj ni, pa izvirajo izven jezika (niso lastnost jezika samega), so v bistvu konvencije, tako da so zelo odvisna od družbenih in celo politično-ideoloških nazorov. Ob soobstoju več različic za en sam pomen (npr. za <q rend="italic">internet</q>) bo, kot rečeno (v vprašanju o besedi za internet), skozi rabo jezik čez čas običajno dal prednost eni sami različici.</p>
               <p xml:id="suss-arhiv-000264.p5">Kolikor nam je znano, je bil kriterij pri izboru besed za SSKJ ta, da se beseda pojavi na treh kartončkih, ki jih na Inštitutu Frana Ramovša (ZRC SAZU) izpisujejo iz slovenskih knjig. Zbrano gradivo, ki se ni uvrstilo v SSKJ, je objavljeno v Besedišču slovenskega jezika, vendar brez razlag. Seveda v knjige danes pridejo večinoma tiste besede, ki so v SSKJ že zabeležene. Vse skupaj se ob preganjalnih lektorjih lahko obrne v nekakšen <q>začarani krog</q>. No, pri novih besedah je to gotovo manj striktno, drugače niti ne more biti, ker je venomer nove pojme pač treba nekako poimenovati. In konec koncev so menda v pripravi tudi novi slovenski slovarji.</p>
            </div>
         </div>
         <div type="article" xml:id="suss-arhiv-000265"
              corresp="http://www2.arnes.si/~lmarus/suss/arhiv/suss-arhiv-000265.html">
            <head>Ali obstaja univerzalni nabor besed/izrazov/pojmov, ki so osnova za komunikacijo</head>
            <list type="keywords">
               <item>glagoli</item>
               <item>glagol biti</item>
               <item>glagoli</item>
               <item>glagol iti</item>
               <item>pomen</item>
               <item>osnovni pomen</item>
               <item>najpogostejše besede</item>
               <item>besedišče</item>
               <item>osnovno besedišče</item>
               <item>glagoli</item>
               <item>glagolski primitivi</item>
               <item>funkcijske besede</item>
               <item>jezikovni korpus</item>
            </list>
            <div type="question" xml:id="suss-arhiv-000265.div1">
               <p xml:id="suss-arhiv-000265.p1">Sprašujem se, če obstaja (po možnosti univerzalni) nabor besed/izrazov/pojmov, ki so osnova za komunikacijo (pod tem si kot laik predstavljam besede, kot so na primer: iti, jesti, piti, jaz, ti, on, moje, tvoje, da, ne ...). Predstavljam si, da morajo npr. učbeniki tujih jezikov že temeljiti na nečem podobnem. Bi bilo tak nabor mogoče enačiti z seznamom najpogosteje uporabljenih besed? Se taki seznami od jezika do jezika bistveno razlikujejo? Je bila v tej smeri napravljena že kakšna raziskava? Kje lahko najdem kaj več materiala o tem?</p>
            </div>
            <div type="answer" xml:id="suss-arhiv-000265.div2">
               <p xml:id="suss-arhiv-000265.p2">Univerzalni nabor besed bi, če sklepamo po ustaljeni jezikoslovni terminologiji, moral pomeniti tisti nabor besed, ki je skupen vsem jezikom (torej vsemu človeštvu), ne glede na njegovo vlogo v komunikaciji in osnovnost njegovega pomena. Neka logika nam vseeno govori, da bi med univerzalno besedišče morale spadati besede s karseda osnovnim pomenom, ki bi bile zaradi svoje osnovnosti tudi zelo pogoste.</p>
               <p xml:id="suss-arhiv-000265.p3">Ustaljeno imenovanje nabora besed, ki naj bi bil po vaših besedah osnoven tudi v smislu sporazumevanja, pa je osnovni slovar ali osnovno besedišče. Navajamo priložnostni prevod odstavka iz knjige <q>Principles of Historical Linguistics</q> H. H. Hocka:</p>
               <p xml:id="suss-arhiv-000265.p4">V vseh jezikih so določene besede bolj osnovne in nenadomestljive za človeško komunikacijo in preživetje od ostalih, ne glede na posebnosti kulturnega okolja. Osnovno besedišče vsebuje funkcijske besede, kot so <q>in, ali, toda</q>, zaimke kot recimo <q>jaz, ti, to</q>, glagole in samostalnike, ki se nanašajo na vsakdanje dejavnosti in predmete, kot na primer <q>jesti, spati, početi; sonce, luna, dež</q>.</p>
               <p xml:id="suss-arhiv-000265.p5">Besede iz osnovnega besedišča se v razvoju jezika manj oziroma drugače spreminjajo, ker so pač neprenehoma v uporabi, zato so znotraj zgodovinskega in primerjalnega jezikoslovja še kako pomembne. Tako na primer glagol <q rend="italic">biti</q> v številnih modernih jezikih spada med t. i. nepravilne glagole (pregiba se drugače od ostalih glagolov, ker dlje ohranja stare oblike). Obstajajo še omenjenemu sorodni pojmi, na primer glagolski primitivi. To naj bi bili najosnovnejši glagoli tipa <q rend="italic">biti</q>, <q rend="italic">iti</q>, <q rend="italic">imeti</q> itd.</p>
               <p xml:id="suss-arhiv-000265.p6">Da obstajajo pojmi, ki jih tako ali drugače ubesedujejo vsi jeziki, ni prav nič čudnega, saj so vsi uporabniki jezika ljudje, ki imajo med seboj marsikaj skupnega. Tako vsi živimo na <q rend="italic">zemlji</q>, hodimo po <q rend="italic">nogah</q>, jemo z <q rend="italic">usti</q>, vemo, kaj je <q rend="italic">sonce</q> in kaj <q rend="italic">dež</q> itd. Tak univerzalni nabor besed gotovo obstaja, nikakor pa ne moremo z gotovostjo trditi, da so te besede danes najbolj uporabljane, najbolj splošne in najbolj nujne (gotovo pa kotirajo precej visoko na teh lestvicah, vsaj med polnopomenskimi besedami). Po drugi strani se svet zelo hitro spreminja in vsaj za besedi <q rend="italic">računalnik</q> in <q rend="italic">splet</q> bi že lahko trdili, da sta (ali pa šele bosta) zelo pogosto rabljeni.</p>
               <p xml:id="suss-arhiv-000265.p7">Za slovenščino raziskave o frekvenci pojavljanja besed še potekajo. Najbolj uporabljane besede so seveda običajne funkcijske (nepolnopomenske) besede (<q rend="italic">je</q>, <q rend="italic">v</q> ...), ki, kot je omenjeno zgoraj in kot ste pravilno predpostavili, spadajo v osnovno besedišče. Za raziskave o pogostosti besed potrebujemo predvsem velik korpus (zbirko) besedil, po možnosti v elektronski obliki, ki omogoča lažje iskanje. Kaj takega v Sloveniji še ne obstaja, je pa v nastajanju. Več o tem projektu — projektu FIDA — lahko izveste na naslovu <ref target="http://www.fida.net/">http://www.fida.net</ref>. Kaj več o tem, kakšno je jedro te skupine besed za slovenščino, pa bodo lahko povedale raziskave, ki bodo temeljile na korpusu, npr. na FIDI. Do takrat lahko (za slovenščino) o tem bolj ali manj le ugibamo.</p>
               <p xml:id="suss-arhiv-000265.p8">Dodatne literature o tej temi na <ref target="http://www.izum.si/cobiss/">COBISS-u</ref>nismo našli. Mogoče bi je našli več v kaki popolnejši zbirki strokovne literature, vendar vas nismo hoteli prikrajšati za užitke ob iskanju. Kot vir nadaljnje literature bi vam lahko služila tudi zgoraj citirana knjiga: H. H. Hock, Principles of Historical Linguistics, Mouton de Gruyter, Berlin, 1991.</p>
            </div>
         </div>
         <div type="article" xml:id="suss-arhiv-000266"
              corresp="http://www2.arnes.si/~lmarus/suss/arhiv/suss-arhiv-000266.html">
            <head>Kaj je glasoslovje</head>
            <list type="keywords">
               <item>glasoslovje</item>
               <item>fonologija in fonetika</item>
               <item>teorija jezika</item>
            </list>
            <div type="question" xml:id="suss-arhiv-000266.div1">
               <p xml:id="suss-arhiv-000266.p1">Kaj je to glasoslovje?</p>
            </div>
            <div type="answer" xml:id="suss-arhiv-000266.div2">
               <p xml:id="suss-arhiv-000266.p2">
                  <q rend="italic">Glasoslovje</q> je jezikoslovna veja, ki preučuje zvočno/izgovorno stran jezika. Slovenski pojem združuje dve sicer ločeni jezikoslovni veji, za kateri običajno uporabljamo mednarodno sprejeti poimenovanji, fonetika in fonologija. Fonetika se ukvarja z dejansko zvočno realizacijo jezika, tako da opazuje nastajanje glasov (artikulacijska fonetika) ali pa opisuje slušne značilnosti teh glasov z različnimi napravami (akustična fonetika). Fonologija pa se ne ukvarja s konkretnimi glasovi, temveč s tistimi vrednostmi, ki jih glasovom postavimo mi sami. Skuša pojasniti, kako mi razumemo različne glasove in na kakšen način jim pripisujemo različne vrednosti, kakšen je sistem, v katerega so vključene. Fonologija preučuje pomenskorazločevalne lastnosti jezikovnih slušnih danosti in njihove razvrstitvene značilnosti.</p>
            </div>
         </div>
         <div type="article" xml:id="suss-arhiv-000267"
              corresp="http://www2.arnes.si/~lmarus/suss/arhiv/suss-arhiv-000267.html">
            <head>V katerem jeziku naj se starši pogovarjajo z otrokom v dvojezični družini</head>
            <list type="keywords">
               <item>aktivno znanje jezika</item>
               <item>učenje jezika</item>
               <item>materni jezik</item>
               <item>interference</item>
               <item>materinščina</item>
               <item>dvojezičnost</item>
            </list>
            <div type="question" xml:id="suss-arhiv-000267.div1">
               <p xml:id="suss-arhiv-000267.p1">V vašem nagovoru na prvi strani omenjate tudi, da pomagate pri odločitvi, v katerem jeziku se pogovarjati z otrokom pri dvojezičnih starših. Mene pa zanima nekaj podobnega: v primeru, da je eden izmed staršev dlje časa živel v tujini in se tam jezika toliko naučil, da ga zna aktivno in to zelo dobro (npr. nemško); ali bi v takem primeru otroku koristilo, da ga že od majhnega navajamo na ta jezik, mu npr. beremo nemške otroške knjižice, da se igra s slikanicami, v katerih je pod narisano stvarjo napisana nemška beseda ... Ali se v takem primeru pojavljajo motnje v slovenščini (da npr. otrok uporabi za neko stvar v slovenskem stavku nemško besedo, ker se te pač prej spomni)?</p>
            </div>
            <div type="answer" xml:id="suss-arhiv-000267.div2">
               <p xml:id="suss-arhiv-000267.p2">V vprašanju ste žal navedli premalo podatkov za bolj konkreten odgovor. Potrebovali bi še podatke o starosti otroka (glede na to, da omenjate slikanice, domnevamo, da je še predšolski), družini (ali otrok živi s starši, ali sta starša morebiti ločena, ali v otrokovem vsakodnevnem življenju nastopa še kakšna stalna oseba/sorodnik (recimo stari starši)), o tem, na kakšnem jezikovnem območju družina živi (eno-, dvo- ali večjezičnem), o izobraževalni infrastrukturi v območju, o izobrazbi staršev (jezikovna, pedagoška) in podobno. Vprašanje je namreč precej kompleksno in odgovor nanj ni lahek, če sploh obstaja. Učenje jezika pa je tudi zelo zapletena stvar, na katero vpliva cela gora dejavnikov.</p>
               <p xml:id="suss-arhiv-000267.p3">Na splošno stroka svetuje, naj v dvojezičnih družinah vsak od staršev govori z otrokom v svojem maternem jeziku, in to dosledno, ne glede na okoliščine pogovora. V primeru, da otroka želimo zgolj naučiti jezika, ta nasvet seveda nima uporabne vrednosti. Priporočljivo pa je, da če sami nimamo ustreznega strokovnega — jezikovnega in pedagoškega — znanja, v proces učenja vključimo tudi strokovnjaka za to področje. Informacije o viru pomoči bi morali dobiti v lokalni izobraževalni ustanovi.</p>
               <p xml:id="suss-arhiv-000267.p4">Glede interference med jezikoma (mešanja jezikov) pa je tako, da je večinoma odvisna od stopnje znanja obeh jezikov. Manjša ko je stopnja znanja, več bo mešanja, vsaj v eno smer. Pri visoki stopnji znanja (kar se seveda meri glede na otrokovo starost) pa naj bi znanje dveh jezikov imelo ugoden vpliv na razvoj otrokovih miselnih sposobnosti.</p>
               <p xml:id="suss-arhiv-000267.p5">Ostane še vprašanje, koliko otroku pomagamo, če ga učimo jezika, ki ga mi sami ne obvladamo najbolje. Mnogi pravijo, da se jezika do stopnje znanja rojenega govorca lahko naučimo le v rani mladosti. Vsega, česar se naučimo kasneje, pa naj ne bi obvladali enako dobro kot materinščino. V vašem primeru bi otroka učili ne najbolj pravilne nemščine. Koliko bi mu to lahko koristilo? Kolikor nam je znano, te stvari še niso popolnoma razjasnjene, zato lahko le domnevamo vrsto stvari.</p>
               <p xml:id="suss-arhiv-000267.p6">Jezik lahko razdelimo na več, v tej luči med seboj dokaj neodvisnih ravnin. Tako imamo izgovor jezika, stavkotvorje in besede, njihovo tvorbo in spreminjanje. V primeru branja slikanic, kjer so nemške tekste napisali Nemci (torej rojeni govorci nemščine), odpadeta težavi na področju stavkotvorja in besed, saj mi posežemo v nemščino le s svojim izgovorom. Otroka bomo navadili svoje interpretacije nemških glasov in te interpretacije se verjetno zlepa ne bo mogel otresti, saj mu jo bomo vcepili zelo globoko. Predvsem bi mu ta globoko vcepljena interpretacija tujih glasov lahko škodila, ko bi se jezika učil kasneje. Po drugi strani pa sta si nemščina in slovenščina zaradi dolgoletnega sobivanja v srednji Evropi glasovno oziroma izgovorno precej podobni — glasove izgovarjamo namreč precej podobno oziroma so si izgovori glasov med seboj zelo podobni.</p>
            </div>
         </div>
         <div type="article" xml:id="suss-arhiv-000268"
              corresp="http://www2.arnes.si/~lmarus/suss/arhiv/suss-arhiv-000268.html">
            <head>Ali je slovenščina zastarela, ker uporablja sklone</head>
            <list type="keywords">
               <item>sklanjanje</item>
               <item>predlogi</item>
               <item>prevzemanje</item>
               <item>iz angleščine</item>
               <item>sklanjanje</item>
               <item>sklonske končnice</item>
               <item>tvorjenje besed</item>
               <item>sklonske končnice</item>
               <item>razvoj jezika</item>
               <item>naučljivost jezika</item>
            </list>
            <div type="question" xml:id="suss-arhiv-000268.div1">
               <p xml:id="suss-arhiv-000268.p1">Pri tečaju angleškega jezika sem slišal, da je nekoč tudi ta jezik uporabljal sklone. Angleščina je uporabo sklonov zaradi enostavnosti postopoma opustila. Ali je zato slovenski jezik zastarel oziroma nesodoben?</p>
            </div>
            <div type="answer" xml:id="suss-arhiv-000268.div2">
               <p xml:id="suss-arhiv-000268.p2">Vprašanje, ki ste nam ga postavili, je zelo zahtevno, zato smo nanj odgovarjali tako dolgo. Vseeno pa vam z natančnim in popolnim odgovorom ne moremo postreči. Tema, ki jo odpira vaše vprašanje, je zelo obširna in bi gotovo lahko bila tudi naslov daljše raziskave (ali knjige). Tema presega okvire našega znanja, zato smo stopili do enega naših profesorjev, Janeza Orešnika, ter ga malo povprašali o teh stvareh. Poskusili vam bomo odgovoriti kar se da smiselno.</p>
               <p xml:id="suss-arhiv-000268.p3">Najprej velja omeniti, da nikakor ne moremo trditi, da je angleščina izgubila sklone, še toliko težje pa je trditi, da ima pri procesu izginjanja sklonov, kakor jih poznamo mi, kakršnokoli vlogo enostavnost. Angleščina še danes pozna sklone, le da jih ne izraža s končnicami, tako kot to počne slovenščina, temveč s predlogi, podobno kot nekateri romanski jeziki (recimo dajalnik se pogosto izraža s predlogom <q rend="italic">to</q>(<q rend="italic">something/somebody</q>)). Še vedno pa pozna sklonsko končnico za rodilnik, tako imenovani saški rodilnik (npr. <q rend="italic">Peter's brain</q>). Skloni so očitni tudi pri angleških zaimkih (<q rend="italic">he</q>, <q rend="italic">him</q>; <q rend="italic">I</q>, <q rend="italic">me</q>). Angleščina torej sklonov ni izgubila, temveč je le spremenila način izražanja takih slovničnih razmerij. Izguba sklonskih končnic in njihova zamenjava s predlogi pa naj bi se v angleščini, sodeč po strokovni literaturi, zgodila zaradi kreolizacije angleščine: stara angleščina, ki je sklone izražala s sklonskimi končnicami, je zaradi vpliva romanskih jezikov in jezikov drugih ljudstev počasi opustila posebnosti, ki drugim jezikom niso bile znane.</p>
               <p xml:id="suss-arhiv-000268.p4">Lahko bi sicer trdili, da je izražanje sklonov samo s predlogi tisti znak enostavnosti in modernosti (oz. kasnejše stopnje razvoja), po kateri angleščina prekaša slovenščino, vendar tudi tega literatura ne potrjuje. Prej se zdi, kot da je razvoj krožen. Iz predlogov namreč kasneje lahko nastanejo končnice. Takšen razvoj je znan iz kavkaških in ugrofinskih jezikov. Tam so se predlogi (postpozicije, tj. predlogi, ki stojijo za samostalnikom), razvili v sklonske končnice. Nikakor ne moremo trditi, da bi bila angleščina zaradi svojega načina izražanja sklonov kakorkoli lažja, saj so vsi jeziki enako zahtevni — to dokazujejo predvsem otroci, ki z enako lahkoto usvojijo vse jezike.</p>
               <p xml:id="suss-arhiv-000268.p5">Le če sodobnost jezikov določamo glede na enostavnost usvojitve zgolj osnov jezika, s katerimi se že lahko sporazumemo, bi lahko rekli, da je angleščina sodobnejša od slovenščine. Lažjo naučljivost osnov angleščine bi se verjetno res dalo tudi dokazati. Vendar zaradi tega nikakor ne moremo govoriti o angleščini kot <q>lahkem</q> jeziku. Kot verjetno veste, tudi angleščina ni tako lahek jezik, kot se zdi, ko se začnemo spuščati globlje vanj. Gotovo vam je znana za nas zapletena angleška idiomatika, če se omejimo le na en primer težavnosti.</p>
            </div>
         </div>
         <div type="article" xml:id="suss-arhiv-000269"
              corresp="http://www2.arnes.si/~lmarus/suss/arhiv/suss-arhiv-000269.html">
            <head>Je slovenščina najbolj zapleten jezik na svetu</head>
            <list type="keywords">
               <item>učenje jezika</item>
               <item>naučljivost jezika</item>
            </list>
            <div type="question" xml:id="suss-arhiv-000269.div1">
               <p xml:id="suss-arhiv-000269.p1">Je slovenščina najbolj kompliciran jezik na svetu ?</p>
            </div>
            <div type="answer" xml:id="suss-arhiv-000269.div2">
               <p xml:id="suss-arhiv-000269.p2">Ni bolj ali manj težkih jezikov. Če bi bil kakšen jezik težji od drugega, bi se ga otrok težje naučil. Vemo pa, da kjer koli na svetu se otrok rodi, se nauči jezika tistega okolja enako hitro kot drugi otroci v drugih okoljih.</p>
               <p xml:id="suss-arhiv-000269.p3">Dalo bi se razpravljati le o kompliciranosti osnov (bazično znanje, s katerim se že lahko kolikor toliko uspešno sporazumevamo) posameznih jezikov, a si tudi tu ne bi upali povedati nič dokončnega.</p>
            </div>
            <div type="reference" xml:id="suss-arhiv-000269.div3">
               <p xml:id="suss-arhiv-000269.p4">Primerjaj vprašanje <ref target="#suss-arhiv-000268">Ali je slovenščina zastarela, ker uporablja sklone</ref>.</p>
            </div>
         </div>
         <div type="article" xml:id="suss-arhiv-000270"
              corresp="http://www2.arnes.si/~lmarus/suss/arhiv/suss-arhiv-000270.html">
            <head>Ali je na osnovi zgodovine jezika mogoče predvideti, kdaj bosta izginila dvojina in rodilnik</head>
            <list type="keywords">
               <item>dvojina</item>
               <item>sklanjanje</item>
               <item>rodilnik</item>
               <item>razvoj jezika</item>
               <item>jezikovne spremembe</item>
               <item>zgodovina jezika</item>
               <item>arhaizacija jezika</item>
            </list>
            <div type="question" xml:id="suss-arhiv-000270.div1">
               <p xml:id="suss-arhiv-000270.p1">V zadnjem času se pogosto namesto rodilnika uporablja tožilnik, prav tako pa izginja iz slovenščine dvojina. Je na podlagi poznavanja zgodovine jezika možno predvideti, v kolikem času bo (če seveda bo) ta sprememba postala <q>pravopisna</q>?</p>
            </div>
            <div type="answer" xml:id="suss-arhiv-000270.div2">
               <p xml:id="suss-arhiv-000270.p2">Ne, tovrstnih jezikovnih sprememb se ne da časovno predvideti oziroma napovedati, kdaj bo do njih prišlo. Lahko se le na podlagi poznavanja razvoja in zgodovine posameznega jezika in jezikov nasploh ugiba, da bo do njih verjetno prišlo oziroma da trenutno dvojnično stanje verjetno vodi v določeno spremembo. Kdaj bodo, če sploh, sprejete v knjižno normo (ko sprašujete po <q>pravopisnosti</q>), pa je enako nemogoče predvideti — vsekakor se bodo morale prej močno razširiti v vsakdanjem jeziku.</p>
               <p xml:id="suss-arhiv-000270.p3">Kot zanimivost vam lahko povemo, da je v 19. st. dvojina že tako rekoč izginila iz pogovornega jezika, podobno kot recimo <q rend="italic">-i</q> pri nedoločniški končnici na <q rend="italic">-ti</q> (pa še kak primer bi se našel). Obe prvini, ki se nam danes zdita tako običajni (četudi počasi/hitro izginjata), sta se v slovenščino usidrali v procesu arhaizacije jezika, ki so ga izvajali pišoči posamezniki v drugi polovici 19 st., začel pa ga je Fran Levstik.</p>
               <p xml:id="suss-arhiv-000270.p4">Ne oporekamo pa s tem vašim ugotovitvam, kar se tiče rabe tožilnika in rodilnika ter dvojine; čeprav je res tudi to, da npr. dvojina tudi v ljubljanščini, kjer se dejansko premočno večinsko reče <q rend="italic">dve vreče</q>(ne <q rend="italic">dve vreči</q>), ne izginja v vseh oblikah, saj za dva moška praktično brez izjeme rečemo <q rend="italic">sva šla</q> (ne <q rend="italic">smo šli</q>).</p>
            </div>
         </div>
         <div type="article" xml:id="suss-arhiv-000271"
              corresp="http://www2.arnes.si/~lmarus/suss/arhiv/suss-arhiv-000271.html">
            <head>Kateri jeziki poznajo dvojino</head>
            <list type="keywords">
               <item>dvojina</item>
               <item>zaimki</item>
               <item>dvojinski zaimki</item>
               <item>lužiška srbščina</item>
            </list>
            <div type="question" xml:id="suss-arhiv-000271.div1">
               <p xml:id="suss-arhiv-000271.p1">Kateri jeziki <q>imajo</q> dvojino?</p>
            </div>
            <div type="answer" xml:id="suss-arhiv-000271.div2">
               <p xml:id="suss-arhiv-000271.p2">Tako rekoč nemogoče bi bilo narediti spisek vseh jezikov, ki poznajo dvojino, lahko vam povemo le, da imajo dvojino v smislu, kot jo poznamo v slovenščini, tudi lužiška srbščina, bretonščina in nekatera narečja litvanščine. Dvojinski zaimki — npr. <q rend="italic">midva</q> proti <q rend="italic">mi</q> — pa po jezikih niso posebna redkost.</p>
            </div>
            <div type="reference" xml:id="suss-arhiv-000271.div3">
               <p xml:id="suss-arhiv-000271.p3">Glej tudi: <ref target="#suss-arhiv-000321">Dvojina v evropskih jezikih</ref>.</p>
            </div>
         </div>
         <div type="article" xml:id="suss-arhiv-000272"
              corresp="http://www2.arnes.si/~lmarus/suss/arhiv/suss-arhiv-000272.html">
            <head>Kje je mogoče dobiti Slovenski pravopis - Pravila</head>
            <list type="keywords">
               <item>slovarji</item>
               <item>slovarski del pravopisa</item>
               <item>pravopis</item>
            </list>
            <div type="question" xml:id="suss-arhiv-000272.div1">
               <p xml:id="suss-arhiv-000272.p1">Je mogoče Slovenski pravopis: Pravila kupiti v knjigarnah? Mi lahko poveste za ceno? Je slučajno v pripravi kakšna nova izdaja pravopisa?</p>
            </div>
            <div type="answer" xml:id="suss-arhiv-000272.div2">
               <p xml:id="suss-arhiv-000272.p2">Zadnja izdaja pravopisnih pravil je iz l. 1997, tako da v tem tisočletju verjetno še ne bo nove. Je pa v pripravi nova izdaja slovarskega dela pravopisa (zaenkrat je v uporabi še izdaja iz l. 1962). Kolikor mi je znano, naj bi ta izšel prav kmalu. Pravila (SPP) se načeloma da kupiti, opazila sem jih v Konzorciju, zanje pa hočejo kar 7.390 SIT. Za isto ceno lahko knjigo kupite tudi prek medmrežja na spletni strani založbe <ref target="http://www.dzs.si/">DZS</ref>.</p>
            </div>
         </div>
         <div type="article" xml:id="suss-arhiv-000273"
              corresp="http://www2.arnes.si/~lmarus/suss/arhiv/suss-arhiv-000273.html">
            <head>Je na internetu mogoče najti slovar slovenskega knjižnega jezika</head>
            <list type="keywords">
               <item>slovarji</item>
               <item>sskj</item>
               <item>internet</item>
               <item>slovarji</item>
               <item>slovar slovenskega knjižnega jezika</item>
               <item>slovarji</item>
            </list>
            <div type="question" xml:id="suss-arhiv-000273.div1">
               <p xml:id="suss-arhiv-000273.p1">Imam eno vprašanje, ali mogoče veste??? Se da kje na internetu dobiti slovar slo. knj. jezika!!</p>
            </div>
            <div type="answer" xml:id="suss-arhiv-000273.div2">
               <p xml:id="suss-arhiv-000273.p2">SSKJ se nahaja na <ref target="http://bos.zrc-sazu.si/sskj.html">http://bos.zrc-sazu.si/sskj.html</ref>. V elektronski obliki ga je moč dobiti tudi v raznih knjigarnah na disketah in na CD-ROM-u. Naročite ga lahko tudi preko interneta na domači strani <ref target="http://www.dzs.si/">DZS</ref>ali na spletni strani <ref target="http://www.slo-knjiga.si/knjigarna/">http://www.slo-knjiga.si/knjigarna/</ref>.</p>
               <p xml:id="suss-arhiv-000273.p3">Če si lahko pomagate tudi s kakšnim drugim slovarjem, si oglejte stran <ref target="http://www.sigov.si/slovar.html">http://www.sigov.si/slovar.html</ref>. Tam je kar nekaj naslovov različnih slovarjev v različnih oblikah, predvsem gre za dvojezične slovarje različnih strok.</p>
            </div>
         </div>
         <div type="article" xml:id="suss-arhiv-000274"
              corresp="http://www2.arnes.si/~lmarus/suss/arhiv/suss-arhiv-000274.html">
            <head>Ali nameravajo posodobiti SSKJ in kdaj</head>
            <list type="keywords">
               <item>slovarji</item>
               <item>sskj</item>
               <item>jezikovni korpus</item>
               <item>slovarji</item>
               <item>slovarski del pravopisa</item>
               <item>slovarji</item>
               <item>slovar slovenskega knjižnega jezika</item>
               <item>slovarji</item>
            </list>
            <div type="question" xml:id="suss-arhiv-000274.div1">
               <p xml:id="suss-arhiv-000274.p1">Morda veste, ali in kdaj nameravajo posodobiti SSKJ?</p>
            </div>
            <div type="answer" xml:id="suss-arhiv-000274.div2">
               <p xml:id="suss-arhiv-000274.p2">Kolikor vem, naj bi pri SAZU pripravljali nov slovarski del pravopisa, o morebitnem posodabljanju, popravljanju ali dopolnjevanju SSKJ pa nisem slišal ničesar. Najbolje bo, da se z vprašanjem obrnete kar na izdajatelje slovarja. Založbo DZS najdete na <ref target="http://www.dzs.si/">http://www.dzs.si</ref>, Slovensko akademijo znanosti in umetnosti (ki bi morala biti za to vprašanje najbolj pristojna — še bolj natančno Inštitut za slovenski jezik Frana Ramovša pri Znanstveno-raziskovalnem centru SAZU) pa na <ref target="http://www.sazu.si/">http://www.sazu.si</ref>. V sodelovanju med DZS, Amebisom, Filozofsko fakulteto in Institutom Jožef Štefan pa nastaja korpus slovenskega jezika, kar bi dolgoročno lahko prineslo tudi kak sodoben enojezični slovenski slovar, čeprav to ni primarni namen projekta. O projektu FIDA si lahko več preberete na <ref target="http://www.fida.net/">http://www.fida.net</ref>.</p>
            </div>
         </div>
         <div type="article" xml:id="suss-arhiv-000275"
              corresp="http://www2.arnes.si/~lmarus/suss/arhiv/suss-arhiv-000275.html">
            <head>Kje je mogoče dobiti dober hrvaški slovar</head>
            <list type="keywords">
               <item>slovarji</item>
               <item>slovarji</item>
               <item>hrvaško-hrvaški slovar</item>
            </list>
            <div type="question" xml:id="suss-arhiv-000275.div1">
               <p xml:id="suss-arhiv-000275.p1">Sem profesorica slovenščine in včasih t. i. srbohrvaščine. Veliko se ukvarjam tudi s prevajanjem, ampak žal imam velikokrat težave, ker nimam dovolj dobrih slovarjev. Zakaj? Ker jih ni moč več nabaviti, zato skušam po tej poti izbrskati kakšno informacijo in ali ima morda kdo kakšen slovar večjega obsega, ki ga ne potrebuje, meni pa bi prišel zelo prav. Ali pa je morda že kdo izdal kakšnega novega (založba). Hvala za odgovor.</p>
            </div>
            <div type="answer" xml:id="suss-arhiv-000275.div2">
               <p xml:id="suss-arhiv-000275.p2">Žal iz vašega pisma ni razvidno, kakšen slovar potrebujete, domnevamo pa, da gre za slovensko-srbohrvaški ali srbohrvaško-slovenski slovar. Zadnja slovarja te vrste je sestavil Janko Jurančič: Srbskohrvatsko-slovenski slovar, Ljubljana, DZS, 1986, ter Slovensko-srbskohrvatski slovar, Ljubljana, DZS, 1989.</p>
               <p xml:id="suss-arhiv-000275.p3">Sam sem pred kakim letom slovarja videl v Mariboru, v knjigarni, ki deluje v okviru <ref target="http://www.kibla.org/">Kible</ref>, Ulica kneza Koclja 9, Maribor. Kolikor mi je znano, v bližnji prihodnosti tovrstnih slovarjev ne namerava izdati nobena založba, kljub temu, da so tako rekoč nedosegljivi oziroma razprodani. Občasno je moč kupiti kak starejši izvod v različnih bukvarnah, ki jih je v Ljubljani kar nekaj.</p>
               <p xml:id="suss-arhiv-000275.p4">Leta 1994 je na Hrvaškem izšel dober hrvaško-hrvaški slovar: Vladimir Anič, Rječnik hrvatskog jezika, Zagreb 1994. Za kakšno novo izdajo lahko tudi vi pobrskate po <ref target="http://www.hr/">http://www.hr</ref>. Delno uporaben je tudi Razlikovni rječnik srpskog i hrvatskog jezika (avtorja Vladimira Brodnjaka), ki je izšel leta 1993 pri založbah Školske novine in Hrvatska sveučilišna naklada v Zagrebu.</p>
               <p xml:id="suss-arhiv-000275.p5">Dotični slovarji so dosegljivi tudi v večini slovenskih knjižnic, njihovi katalogi pa na naslovu <ref target="http://www.izum.si/cobiss/">http://www.izum.si/cobiss</ref>.</p>
            </div>
         </div>
         <div type="article" xml:id="suss-arhiv-000276"
              corresp="http://www2.arnes.si/~lmarus/suss/arhiv/suss-arhiv-000276.html">
            <head>Kako narediti fonetični zapis narečnega govora</head>
            <list type="keywords">
               <item>narečni govor</item>
               <item>fonetični zapis</item>
               <item>narečja</item>
            </list>
            <div type="question" xml:id="suss-arhiv-000276.div1">
               <p xml:id="suss-arhiv-000276.p1">Sem Tina, doma iz Celja in študiram razredni pouk na PeF v Mariboru. Letos imamo predmet <q>Slovenski jezik 3</q> in le-ta mi dela probleme zaradi seminarske naloge iz narečja oz. narečnega govora. Naloga naj bi vsebovala tipkano stran narečnega govora fonetično zapisanega, isto besedilo zapisano normalno in še kratek opis narečnih posebnosti tega govora. Ker pa osebno nimam pojma, kako naj to naredim, se obračam k vam po pomoč. Prosila bi, če mi lahko pošljete vsaj kakšen predlog, kje naj se tega lotim. Besedilo že imam napisano v knjižnem jeziku, dalje pa ne gre. V bistvu želim kakšno shemo fonemov, ker tega nimam nikjer zapisanega, knjig pa tudi ne dobim. Če pa je kdo še tako dober, da naredi osnutek posebnosti govora, mi bo delo teklo veliko hitreje in tudi lažje.</p>
            </div>
            <div type="answer" xml:id="suss-arhiv-000276.div2">
               <p xml:id="suss-arhiv-000276.p2">Pobrskali smo po knjižnični literaturi — v pomoč vam bo naslednje čtivo:</p>
               <list xml:id="suss-arhiv-000276.list2">
                  <item xml:id="suss-arhiv-000276.item4">Logar, Tine. 1975. Slovenska narečja. Ljubljana: Mladinska knjiga. (Zbirka Kondor) (Gre za knjigo z zbranimi krajšimi besedili vseh slovenskih narečij, zapisanih v fonetični transkripciji. Vsako narečje ima na kratko predstavljene tudi svoje posebnosti, za lažje razumevanje in zgodovinsko ozadje pa nam je v pomoč uvod.)</item>
                  <item xml:id="suss-arhiv-000276.item5">Logar, Tine. 1993. Slovenska narečja. Ljubljana: Mladinska knjiga. (Samo rahlo popravljena izdaja iste zadeve, ima pa vsa besedila posneta tudi na spremnih kasetah, zraven pa je še zemljevid slovenskih narečij.)</item>
               </list>
               <p xml:id="suss-arhiv-000276.p3">Morebiti tudi:</p>
               <list xml:id="suss-arhiv-000276.list3">
                  <item xml:id="suss-arhiv-000276.item6">Smole, Vera. 1997. Slovenska narečja in zanimivejši pojavi v razvoju kratkega vokalizma. V: Zbornik predavanj / XXXIII. Seminar slovenskega jezika, literature in kulture, 30. 6. — 19. 7. 1997. Ljubljana : Filozofska fakulteta, Oddelek za slovanske jezike in književnosti, 1997. Str. 281—288.</item>
               </list>
               <p xml:id="suss-arhiv-000276.p4">Prav vam bosta prišla tudi osnovna slovenistična priročnika:</p>
               <list xml:id="suss-arhiv-000276.list4">
                  <item xml:id="suss-arhiv-000276.item7">Toporišič, J. et al. 1994. Slovenski pravopis — 1 Pravila. Ljubljana: SAZU in DZS.</item>
                  <item xml:id="suss-arhiv-000276.item8">Toporišič, J. 2000. Slovenska slovnica. Maribor: Založba Obzorja.</item>
               </list>
               <p xml:id="suss-arhiv-000276.p5">Zgolj spisek mednarodno priznanih fonetičnih znakov pa najdete na temle naslovu: (<ref target="http://www.arts.gla.ac.uk/IPA/fullchart.html">International Phonetic Alphabet</ref>).</p>
            </div>
         </div>
         <div type="article" xml:id="suss-arhiv-000277"
              corresp="http://www2.arnes.si/~lmarus/suss/arhiv/suss-arhiv-000277.html">
            <head>Ali obstaja kakšen slovar krajevnih imen</head>
            <list type="keywords">
               <item>imena</item>
               <item>krajevna imena</item>
               <item>slovarji</item>
               <item>slovar krajevnih imen</item>
               <item>slovarji</item>
            </list>
            <div type="question" xml:id="suss-arhiv-000277.div1">
               <p xml:id="suss-arhiv-000277.p1">Zanima me, ali obstaja kakšen slovar krajevnih imen, predvsem imen krajev na območju tromeje. Velikokrat se srečujem s problemom prevajanja obmejnih krajev in do sedaj mi ni preostalo drugega, kot da sem si pomagala z različnimi avtokartami, kar pa je zelo zamudno delo. Poznam le seznam dvojezičnih krajevnih imen južne Koroške <q>Dvojezična Koroška</q>. Mi lahko kako pomagate?</p>
            </div>
            <div type="answer" xml:id="suss-arhiv-000277.div2">
               <p xml:id="suss-arhiv-000277.p2">Malo smo pobrskali po NUK-ovi bazi podatkov. Pod ključnima besedama <q>krajevna imena</q> smo dobili 115 zadetkov. Predlagamo vam, da si ta spisek ogledate sami, saj mi ne vemo zagotovo, katera literatura bi prišla za vas najbolj v poštev. Za pokušino pa navajamo nekaj del s tega spiska:</p>
               <p xml:id="suss-arhiv-000277.p3">1. Grah, Nina: Slovenski toponimi v nemških besedilih, Ljubljana: Filozofska fakulteta, 1982.</p>
               <p xml:id="suss-arhiv-000277.p4">2. Klinar, Stanko: Slovenska zemljepisna imena v angleških besedilih, Radovljica: Didakta, 1994.</p>
               <p xml:id="suss-arhiv-000277.p5">3. Slovenska krajevna imena — Leksikoni CZ, CZ, 1985.</p>
               <p xml:id="suss-arhiv-000277.p6">4. Krajevni leksikon Slovenije, DZS, 1995.</p>
               <p xml:id="suss-arhiv-000277.p7">5. Jakopin, Franc: Slovenska krajevna imena na avstrijskem Koroškem: vodnik po labirintu slovenskih imen (članek v Delu l. 36, št. 173, 28. 7. 1994, str. 13).</p>
               <p xml:id="suss-arhiv-000277.p8">6. Zdovc, Pavel: Slovenska krajevna imena na avstrijskem Koroškem: pisava, izgovarjava in naglas, vezave in sklanjatev ter izpeljava slovenskih koroških krajevnih imen, Celovec: Slovenski znanstveni institut, 1993.</p>
               <p xml:id="suss-arhiv-000277.p9">7. Šiftar, Vanek: Sosedstvo ob državni meji z Avstrijo, v publikaciji Narodne manjšine 3, SAZU, 1994.</p>
               <p xml:id="suss-arhiv-000277.p10">8. Merku, Pavle: Imena naših krajev, Trst: Mladika, 1987.</p>
               <p xml:id="suss-arhiv-000277.p11">9. Kos, Milko: Gradivo za historično topografijo Slovenije, Ljubljana: Inštitut za občo in narodno zgodovino, SAZU, 1975.</p>
               <p xml:id="suss-arhiv-000277.p12">10. Grah, Kaethe: Križi in težave s krajevnimi imeni, Mostovi, l. 25, št. 1 (1990).</p>
               <p xml:id="suss-arhiv-000277.p13">11. Grah, Kaethe: Slowenische und Deutsche Namen fuer Burgen und Schloesser in Slowenien, Znanstvena revija, Humanistika, l. 3, št. 1 (1991).</p>
            </div>
         </div>
         <div type="article" xml:id="suss-arhiv-000278"
              corresp="http://www2.arnes.si/~lmarus/suss/arhiv/suss-arhiv-000278.html">
            <head>Kje je mogoče dobiti računalniški črkovalnik (spellchecker) za slovenščino</head>
            <list type="keywords">
               <item>online</item>
               <item>slovarji</item>
               <item>spellchecker</item>
               <item>Trubar's spell checker</item>
               <item>črkovalnik ubesana</item>
               <item>priključno</item>
               <item>piratske kopije</item>
            </list>
            <div type="question" xml:id="suss-arhiv-000278.div1">
               <p xml:id="suss-arhiv-000278.p1">Prvič, uprostite moje slovenščino. Jaz pišem od Kanade in bi rad vedel če se lahko dobi Slovenski <q>spellchecker</q> za Microsoft Word 97 ali pa za WordPerfect (Window 98)? Rabi se za pisme v pisarni ki delajo v engleščini in po slovensko. To bi pomagalo nam veliko! Imamo slovenski slovar, ampak ni vklučen iz program.</p>
            </div>
            <div type="answer" xml:id="suss-arhiv-000278.div2">
               <p xml:id="suss-arhiv-000278.p2">Kar potrebujete, je mogoče kupiti preko <ref target="http://www.amebis.si/">Amebisove spletne strani</ref>. Črkovalnik (spellchecker) se imenuje Ubesana. Na spletu lahko najdete tudi <ref target="http://nl.ijs.si/GNUsl/trubar/trubar.html">Trubar's spell checker</ref>, kjer lahko posamezne besede preverite kar priključno (online).</p>
               <p xml:id="suss-arhiv-000278.p3">Slovenski črkovalnik je vgrajen tudi v slovensko različico urejevalnika besedil Word for Windows. Vendar nam ni znano, ali je mogoče kupiti le črkovalnik. Vsaj na <ref target="http://www.microsoft.com/slovenija/">Microsoftovi strani</ref> tega nismo uspeli najti. Morda bi jim bilo treba poslati kakšno pošto s prošnjo. Zdi se skoraj nemogoče, da vam ne bi skušali pomagati.</p>
               <p xml:id="suss-arhiv-000278.p4">Piratstva sicer ne podpiramo, trudimo pa se nuditi čim popolnejše in čim resničnejše podatke, zato vam povemo, da je v Sloveniji tega kar precej. Pri piratih se da dobiti slovenski Word for Windows z vgrajenim črkovalnikom. In ker se da skupaj s slovensko različico Office 97 kupiti še veliko drugih programov, je vsa stvar precej cenejša.</p>
               <p xml:id="suss-arhiv-000278.p5">Slišali smo, da obstaja vsaj še en črkovalnik. Izdelal ga je <ref target="http://www.mihamazzini.com">Miha Mazzini</ref>. Morda bi bilo vredno povprašati tudi njega.</p>
            </div>
         </div>
         <div type="article" xml:id="suss-arhiv-000279"
              corresp="http://www2.arnes.si/~lmarus/suss/arhiv/suss-arhiv-000279.html">
            <head>Kako se lahko tujci učijo slovenščine</head>
            <list type="keywords">
               <item>slovenščina za tujce</item>
               <item>učenje slovenščine</item>
            </list>
            <div type="question" xml:id="suss-arhiv-000279.div1">
               <p xml:id="suss-arhiv-000279.p1">Nemško govoreči tujec se želi sam naučiti govoriti slovensko s pomočjo videokaset, kaset, računalniškega programa, CD. Na več naslovih sem že iskal npr. CD, ki bi bil tujcem (ali našim rojakom) v pomoč pri učenju slovenščine. Predpostavljam, da mi boste svetovali, kje lahko dobim željeno.</p>
            </div>
            <div type="answer" xml:id="suss-arhiv-000279.div2">
               <p xml:id="suss-arhiv-000279.p2">Tujci se slovenščine lahko učijo le s pomočjo avdiokaset. V Knjigarni Konzorcij (Ljubljana, Slovenska cesta 29) smo na policah zasledili vsaj tri različne priročnike za učenje slovenščine, opremljene z avdiokasetami; vsaj ena je bila namenjena nemško govorečim učencem. Kot so nam pojasnili, računalniški program za učenje slovenščine ne obstaja. Cena priročnikov je okoli deset tisoč tolarjev. Na CD plošči se lahko kupi le različne dvojezične slovarje (kateri so na voljo, najlaže izveste, če malo pobrskate po <ref target="http://www.izum.si/cobiss/">Cobissu</ref> in SSKJ. <lb/>(odgovor napisan leta 1999)</p>
               <p xml:id="suss-arhiv-000279.p3">Dodatek:<lb/>V času, ko smo napisali ta odgovor, menda res ni bilo na voljo nič drugega kot avdio in video kasete, vendar pa se je izbira takih priročnikov v zadnjem času precej okrepila. Če se sprehodite do Knjigarne Konzorcij si boste tam lahko ogledali skoraj celo polico različnih priročnikov za učenje slovenščine kot tujega jezika in gotovo se bo med njimi našel tudi kak z računalniškim programom. Kakor nas je obvestila bralka ŠUSSa, vsebuje komplet STROKES dva cedeja z računalniškim programom, namenjen pa je Nemcem. Več informacij o učenju slovenščine kot tujega jezika najdete na straneh <ref target="http://www.centerslo.net/">Centra za slovenščino kot tuj jezik</ref> (http://www.centerslo.net/).<lb/> (odgovor dopolnjen marca 2006)</p>
            </div>
         </div>
         <div type="article" xml:id="suss-arhiv-000280"
              corresp="http://www2.arnes.si/~lmarus/suss/arhiv/suss-arhiv-000280.html">
            <head>Kako naučiti Nemko slovenščine</head>
            <list type="keywords">
               <item>slovarji</item>
               <item>slovenščina za tujce</item>
               <item>učenje slovenščine</item>
            </list>
            <div type="question" xml:id="suss-arhiv-000280.div1">
               <p xml:id="suss-arhiv-000280.p1">Imam nek problem. Vem sicer, da to ni ravno vaša tematika, toda morda mi lahko pomagate. Svojo punco (je Nemka) bi zelo rad naučil slovenskega jezika, toda ne vem, kje bi našel primerno literaturo. Ali mi lahko poveste, če obstajajo knjige, učbeniki?</p>
            </div>
            <div type="answer" xml:id="suss-arhiv-000280.div2">
               <p xml:id="suss-arhiv-000280.p2">Verjetno je najbolje, če jo opremite s kakšnim takšnim kompletom <q>slovenščina za tujce</q>, kot so opisani v prejšnjem odgovoru. O slovarjih vam za vaš konkretni primer lahko povemo še to, da založba <ref target="http://www.dzs.si/">DZS</ref> ponuja na CD-ROM-u tako slovensko-nemški kot nemško-slovenski slovar.</p>
               <p xml:id="suss-arhiv-000280.p3">Ko smo na <ref target="http://www.izum.si/cobiss/">COBISS-u</ref> v okvirček ključne besede vtipkali <q>slovenščina za tujce</q>, smo dobili 65 zadetkov. Katero knjigo boste izbrali vi, je odvisno tudi od njene dosegljivosti (katero imajo v vam najbližji knjižnici ali knjigarni), zato vam jih tukaj ne bi naštevali. Gradivo <ref target="http://www.ijs.si/lit/center.html">Centra za slovenščino kot drugi ali tuji jezik</ref> boste verjetno dobili samo v knjigarni Filozofske fakultete (na začetku Slovenske ceste, pod arkadami za vogalom od vhoda na Fakulteto). Za nakup prek interneta pa lahko pobrskate po spletnih straneh slovenskih založb — nekakšen seznam spletnih naslovov dobite na spletni strani <ref target="http://www.ris.org/si/zalozbe.html">RIS-a</ref> — bi se pa kaj našlo tudi pri vodilnih svetovnih internetnih knjigarnah.</p>
               <p xml:id="suss-arhiv-000280.p4">Upamo, da bo slovenščina (tudi z našo pomočjo) pridobila novo govorko.</p>
            </div>
         </div>
         <div type="article" xml:id="suss-arhiv-000281"
              corresp="http://www2.arnes.si/~lmarus/suss/arhiv/suss-arhiv-000281.html">
            <head>Kako napisati dopis, prošnjo, dobropis, izjavo itd.</head>
            <list type="keywords">
               <item>dopisi</item>
               <item>tipi besedil</item>
               <item>jezikovni obrazci</item>
               <item>pisanje dopisov</item>
            </list>
            <div type="question" xml:id="suss-arhiv-000281.div1">
               <p xml:id="suss-arhiv-000281.p1">Zaposlen sem v javni upravi, kjer se vsak dan srečujem z različnimi dopisi. Nisem še zasledil gradiva (predvsem Internet), ki bi mi odgovorilo na vprašanje, kako se pravilno napiše dopis, prošnjo, dobropis, izjavo ... Mi lahko pomagate?</p>
            </div>
            <div type="answer" xml:id="suss-arhiv-000281.div2">
               <p xml:id="suss-arhiv-000281.p2">Odgovor, kako se piše dopis in druge uradne zadeve, lahko dobite v spodaj navedenih virih:</p>
               <list xml:id="suss-arhiv-000281.list2">
                  <item xml:id="suss-arhiv-000281.item5">S. Šimenc: Pisno sporočanje za vsakdanjo rabo. Ljubljana: DZS, 1994.</item>
                  <item xml:id="suss-arhiv-000281.item6">D. Bajt: Pišem, torej sem. Maribor: Založba obzorja Maribor.</item>
                  <item xml:id="suss-arhiv-000281.item7">
                     <ref target="http://www2.arnes.si/~jlakov1/">DZS Lektoriranje in jezikovno svetovanje</ref>, 1999.</item>
               </list>
            </div>
         </div>
         <div type="article" xml:id="suss-arhiv-000282"
              corresp="http://www2.arnes.si/~lmarus/suss/arhiv/suss-arhiv-000282.html">
            <head>Kje dobiti vaje iz pravopisa</head>
            <list type="keywords">
               <item>pravopis</item>
               <item>vaje iz pravopisa</item>
            </list>
            <div type="question" xml:id="suss-arhiv-000282.div1">
               <p xml:id="suss-arhiv-000282.p1">Ali mi lahko pošljete nekaj tekstov za utrjevanje pravopisa? Sin obiskuje prvi letnik srednje šole. Prosim vas, če mi lahko posredujete tekste za reševanje in pravilno napisane tekste. V kolikor mi tega ne morete posredovati, vas prosim, da mi svetujete, kje lahko dobim take tekste.</p>
            </div>
            <div type="answer" xml:id="suss-arhiv-000282.div2">
               <p xml:id="suss-arhiv-000282.p2">Svetujemo vam priročnik <q>Abeceda pravopisa</q> avtorice Marte Kocjan Barle. Priročnik vsebuje poleg na kratko razloženega pravopisa tudi mnogo vaj z rešitvami. Priročnik je prvič izšel pri DZS leta 1994 v dveh zvezkih, nova izdaja pa leta 1999 v enem zvezku. Dobite ga verjetno v vsaki knjižnici, naročite pa ga lahko tudi na naslovu <ref target="http://www.dzs.si/">DZS</ref> ali na spletni strani <ref target="http://www.slo-knjiga.si/knjigarna/">Slovenske knjige</ref>.</p>
               <p xml:id="suss-arhiv-000282.p3">Malo manj dovršen, zato pa morda lažje dostopen neveščemu pravopiscu, pa je priročnik <q>Cikcak po pravopisu</q> Danice Cedilnik, izdan 1995 v Ljubljani pri založbi Sledi. Tudi ta vsebuje vaje z rešitvami. Pomagate pa si verjetno lahko tudi z novim priročnikom za zaključno preverjanje znanja <q>Eksterci 2000. Slovenščina</q> avtorice Milene Kožuh. Priročnika, ki je izšel leta 2000 v Ljubljani pri založbi Millennium, Koščak, nam še ni uspelo pregledati, tako da vam kaj več o njem ne moremo povedati.</p>
            </div>
         </div>
         <div type="article" xml:id="suss-arhiv-000283"
              corresp="http://www2.arnes.si/~lmarus/suss/arhiv/suss-arhiv-000283.html">
            <head>Kje najti poceni lektorja za diplomsko delo</head>
            <list type="keywords">
               <item>lektoriranje</item>
               <item>lektoriranje</item>
               <item>cena lektoriranja</item>
            </list>
            <div type="question" xml:id="suss-arhiv-000283.div1">
               <p xml:id="suss-arhiv-000283.p1">Moje vprašanje se glasi: kje bi človek našel poceni lektorja za svoje diplomsko delo, po možnosti kakšnega študenta ali absolventa slavistike? Uradno lektoriranje namreč pride tako drago, da si takšnega luksuza ne morem privoščiti.</p>
            </div>
            <div type="answer" xml:id="suss-arhiv-000283.div2">
               <p xml:id="suss-arhiv-000283.p2">Šuss se z lektoriranjem načelno ne ukvarja. Malo težko je tudi kogar koli iskati, če ne vemo, za kakšen obseg besedila in za kakšno vsoto denarja gre. V iskanju nižjih cen za lektorske storitve (od, kot pravite, uradnih) se obrnite na kak študentski servis. Tam lahko dobite okviren razpon cen, ki jih <q>njihovi</q> študentje zahtevajo za lektoriranje, potrudili pa se bodo tudi, da najdejo študenta, ki bi bil pripravljen prevzeti vaše naročilo.</p>
               <p xml:id="suss-arhiv-000283.p3">Druga možnost je, da stopite na Oddelek za slovanske jezike in književnosti Filozofske fakultete (Aškerčeva 2, Ljubljana) in na oglasno desko ali zraven nje obesite sporočilce s svojo željo in telefonsko številko, naslovom elektronske pošte. Ni izključeno tudi, da boste tam našli kak listek, ki oglašuje prav to, kar iščete, torej cenejše/študentsko lektoriranje.</p>
               <p xml:id="suss-arhiv-000283.p4">Pri interpretaciji cene ne pozabite vprašati po enoti. Na študentskih servisih običajno posredujejo cene lektoriranja na stran, kar pa potrebuje nadaljnjo obrazložitev. Klasična založniška avtorska pola obsega 30.000 znakov (štejejo tudi presledki) na 16 straneh, torej bi bila stran 1.875 znakov. Ponekod imajo za enoto (stran) tudi 1.800 znakov. Cena pa je seveda odvisna tudi od zahtevnosti oziroma kvalitete besedila. Skratka, vedeti morate, o čem se pogovarjate.</p>
            </div>
         </div>
         <div type="article" xml:id="suss-arhiv-000284"
              corresp="http://www2.arnes.si/~lmarus/suss/arhiv/suss-arhiv-000284.html">
            <head>Kako ravnati z otrokom v dvojezični družini</head>
            <list type="keywords">
               <item>dvojezičnost</item>
               <item>materni jezik</item>
               <item>materinščina</item>
               <item>učenje jezika</item>
            </list>
            <div type="question" xml:id="suss-arhiv-000284.div1">
               <p xml:id="suss-arhiv-000284.p1">Sem mati 17 mesecev stare Astrid. Živimo v Ljubljani, jaz sem Slovenka, mož pa je tujec in govori pretežno samo španski jezik. Mislim, da zaenkrat deklica dobro obvlada situacijo, ne vem pa, kako se izogniti težavam vnaprej, ko bo začela obiskovati vrtec, šolo... Ne vem namreč, če imajo takšni otroci pogosto težave s sporazumevanjem in kako jih rešiti. Je morda prenaporno govoriti dva jezika? To je le nekaj vprašanj. Rada bi čim več informacij o otrocih, ki odraščajo v dvojezičnih družinah.</p>
            </div>
            <div type="answer" xml:id="suss-arhiv-000284.div2">
               <p xml:id="suss-arhiv-000284.p2">V vašem primeru, tako kot v vseh primerih dvojezičnih staršev, stroka priporoča, da starša z otrokom dosledno govorita vsak v svojem maternem jeziku. Torej: ena oseba, en jezik, dosledno. Tak način uporabe jezikov se je v praksi izkazal kot najučinkovitejši (otrok dela najmanj napak in najmanj meša jezika med sabo, stopnja znanja obeh jezikov pa je (običajno) zelo dobra). To pravilo velja tako za enojezična področja (okolja) kot za dvo- ali večjezična. V vašem primeru je okolje enojezično, družina pa dvojezična. Zato bo Astrid v vrtcu in šoli z vrstniki zagotovo govorila slovensko, saj je to edini jezik okolja.</p>
               <p xml:id="suss-arhiv-000284.p3">Zaradi znanja španščine ne bi smelo biti problemov, to je kvečjemu velikanska prednost. Odnos Slovencev do Špancev, Španije in španščine je večinoma (zelo) pozitiven in znanje tega jezika je zaželeno. Španščina je ob angleščini, kitajščini in arabščini četrti svetovni jezik in tudi eden uradnih jezikov Evropske unije. Za otroka nikakor ni prenaporno govoriti dva jezika (tudi tri ali več), to namreč počne popolnoma spontano. Moteče je lahko le, če starša z njim izmenično govorita oba jezika (zlasti če enega od njiju ne govorita dobro). Po nekaterih teorijah naj bi se dvojezični otroci kognitivno (miselno) razvijali hitreje od enojezičnih, zlasti na področjih, vezanih na jezik (tako na primer večina dvojezičnih otrok ugotovi pred svojimi enojezičnimi vrstniki, da je pikapolonica manjša žival od bika, čeprav ima <q>večje</q> ime).</p>
               <p xml:id="suss-arhiv-000284.p4">Načelo <q>ena oseba, en jezik, dosledno</q> je najbolje vzeti zelo strogo in tako z otrokom govoriti ne glede na kontekst pogovora (javni, zasebni). Tudi če se z možem pogovarjata v enem jeziku, recimo slovensko, in pride Astrid, naj oče z njo govori špansko, vi pa slovensko.</p>
               <p xml:id="suss-arhiv-000284.p5">O tej temi je precej napisanega, zato vam dodajamo dve referenci:</p>
               <list rend="ordered" xml:id="suss-arhiv-000284.list2">
                  <item xml:id="suss-arhiv-000284.item5">
                     <ref target="http://www.ff.uni-lj.si/blapis/c/amanda.htm">Individualnost dvojezičnosti</ref> — kratek poljuden članek z navedbo nekaj strokovne literature</item>
                  <item xml:id="suss-arhiv-000284.item6">Uporabno jezikoslovje: Revija Društva za uporabno jezikoslovje Slovenije, ISSN: 1318 — 2832. Četrti zvezek (letnik 1995) je posvečen dvojezičnosti in je v slovenščini, navedene pa je tudi ogromno nadaljnje strokovne literature, med katero si lahko poiščete obilico branja.</item>
               </list>
            </div>
         </div>
         <div type="article" xml:id="suss-arhiv-000285"
              corresp="http://www2.arnes.si/~lmarus/suss/arhiv/suss-arhiv-000285.html">
            <head>Kako ravnati z dvojezičnim otrokom pri dveh letih starosti</head>
            <list type="keywords">
               <item>besedišče</item>
               <item>sopomenke (sinonimi)</item>
               <item>dvojezičnost</item>
               <item>slovarji</item>
               <item>materni jezik</item>
               <item>materinščina</item>
               <item>učenje jezika</item>
            </list>
            <div type="question" xml:id="suss-arhiv-000285.div1">
               <p xml:id="suss-arhiv-000285.p1">Ponovno se Vam oglašam in se Vam vsem najlepše zahvaljujem za odgovor na moje vprašanje, ki sem ga poslala, ko je bila Astrid stara 17 mesecev in sem potrebovala nasvet glede dvojezičnosti v družini. Astrid bo čez en mesec dopolnila 2 leti. Govori zelo dobro slovensko — kar presenetljivo dobro za njeno starost. Tudi špansko že govori, vendar uporablja bistveno manj besed. Zanima me, zakaj je tako, saj se s <q>papijem</q> pogovarjata v španskem jeziku. Včasih vidim, da ve, kako se pove po špansko, pa tega noče. Ko jo <q>papi</q> opozori, da naj odgovori v španščini, se smeje in ponavlja v slovenščini. Kako naj ravnamo v tem primeru? Naj vztrajamo, da odgovori po špansko ali naj njeno nagajivost prezremo? Rada bi se namreč izognila temu, da bi začela odgovarjati v drugem jeziku, kot ga uporablja sogovornik.</p>
            </div>
            <div type="answer" xml:id="suss-arhiv-000285.div2">
               <p xml:id="suss-arhiv-000285.p2">Pri odgovoru se opiramo na knjigo Suzanne Romaine iz l. 1989 z naslovom <q>Bilingualism</q>(Dvojezičnost).</p>
               <p xml:id="suss-arhiv-000285.p3">Glede na povedano spada vaša hčerka v tip dvojezičnosti, ki bi ga kratko lahko imenovali <q>ena oseba — en jezik</q>. To pomeni, da imata starša različna materna jezika, oba obvladata nekaj jezika partnerja, jezik enega od staršev pa je dominantni jezik družbe (v vašem primeru slovenščina). Starša govorita z otrokom vsak v svojem jeziku od otrokovega rojstva naprej.</p>
               <p xml:id="suss-arhiv-000285.p4">Pri tej strategiji otrok sprva še ne razume, da sta npr. besedi mleko in <q rend="italic">leche</q> sinonima, da torej označujeta eno in isto stvar. Tega se zave šele postopoma, okrog dveh let starosti pa že zna sinonime samostojno uporabljati. Ker imajo nekateri navidezni sinonimi v različnih jezikih različno semantično razsežnost (pomena se le deloma prekrivata), lahko prihaja do neustreznega transfera sinonima v drug jezik. Intelektualne sposobnosti dvojezičnega otroka so približno enake kot sposobnosti enojezičnih otrok (vsaj kakšnih bistvenih razlik raziskave niso pokazale). To pomeni, da so vsi otroci v določeni starosti sposobni obvladati le določeno število pojmov. Dvojezični otroci morajo zato razcepiti svoje usvajalne sposobnosti med dva jezika. Njihovo besedišče zato ni dvakrat večje kot pri enojezičnih otrocih; obsega približno 1/3 sinonimov oz. ustreznikov (tako pri polnopomenskih besedah kot pri slovničnih kategorijah), ostale besede otrok obvlada le v enem od obeh jezikov, kar pomeni, da je število besed dominantnega jezika (jezika družbe) pri dvojezičnih otrocih nekoliko manjše kot pri njihovih enojezičnih vrstnikih. To pa ne otežuje komunikacije, saj dvojezični otroci govorijo mnogo bolj tekoče (merili so njihovo sposobnost pripovedovanja zgodb in število pojmov, uporabljenih v zgodbi).</p>
               <p xml:id="suss-arhiv-000285.p5">V knjigi je primer, ko je oče govoril z ženo in hčerko samo nemško, mama pa samo angleško, živeli so v ZDA. Pri dveh letih je hčerkino besedišče obsegalo 377 besed. Od tega je bilo 19 % besed, ki jih je uporabljala, v obeh jezikih. Precej nemških besed je usvojila med trimesečnim obiskom Nemčije pri enem letu starosti, številne od teh pa je po vrnitvi v ZDA prenehala uporabljati, ker je bil tam edini vir nemščine njen oče. Večina raziskovalcev je ugotovila, da otrok v vseh starostnih obdobjih obvlada več besed dominantnega jezika, ne da bi poznal sopomenke drugega jezika, manjši delež besed pa obvlada v obeh jezikih. V tretjem letu je hčerka že obravnavala oba jezika kot ločena jezikovna sistema in je znala prevajati iz enega jezika v drugega. Tudi kasneje je le redkokdaj zamešala besede enega in drugega jezika. Ko pa je začela hoditi v šolo, je nemščina začela postajati njen šibkejši jezik, ki ga je uporabljala z manj gotovosti.</p>
               <p xml:id="suss-arhiv-000285.p6">Mlajša hči istega raziskovalca pa je že v zgodnjih otroških letih uporabljala nemščino v precej omejenem obsegu, bila je <q>pasivno dvojezična</q>. Pri petih letih je na primer, ko je govorila z očetom, le tu in tam vpletla kako nemško besedo. Njena nemščina je bila omejena na nekaj besed in krajših stavkov. Zanimivo pa je, kako se je njeno pasivno znanje aktiviralo, ko je pri 19-ih obiskala Nemčijo. Oče poroča, da je govorila nemško zelo tekoče.</p>
               <p xml:id="suss-arhiv-000285.p7">Povsem normalno je, da začne otrok v dobi odraščanja uporabljati dominantni jezik bolj kot nedominantnega. Vendar pa se v zgodnjem otroštvu pridobljeno znanje s spremembo okolja zelo hitro spet aktivira in nadgradi. Gotovo boste to lahko sami opazili, če boste hodili na počitnice v moževo domovino, pa čeprav bo vmes preteklo več let. Pravzaprav je vedenje vaše hčerke povsem v skladu z raziskavami: slovensko govori zelo dobro (najverjetneje bolj tekoče kot njeni enojezični vrstniki), špansko pa le do neke mere, saj je samo dveletni otrok in ne dvojezični slovar. Menim, da je vaša naloga še naprej le v tem, da dosledno govorite z njo slovensko, mož pa špansko, in se ne obremenjujete z njenim odzivom.</p>
               <p xml:id="suss-arhiv-000285.p8">Vaše vztrajanje, naj hčerka odgovarja v tem ali onem jeziku, bi imelo lahko zanjo negativne posledice, kajti vsaka prisila lahko pripelje do kompleksov in zavor ali celo vzbudi hud odpor do jezika. Če punčka trenutno odgovarja v drugem jeziku, ji to mirno pustite in se preprosto sami držite svojega jezika. Ob večji izpostavljenosti bo njena španščina zagotovo spet zacvetela, saj je otrok v zgodnji mladosti za učenje jezika izjemno dojemljiv, znanje pa se, četudi prikrito, ohrani.</p>
               <p xml:id="suss-arhiv-000285.p9">Če boste imeli kasneje še kakšno vprašanje, pa nam lahko spet pišete.</p>
            </div>
         </div>
         <div type="article" xml:id="suss-arhiv-000286"
              corresp="http://www2.arnes.si/~lmarus/suss/arhiv/suss-arhiv-000286.html">
            <head>Zakaj besede tovorek ni v SSKJ</head>
            <list type="keywords">
               <item>strokovni izrazi</item>
               <item>slovarji</item>
               <item>tovorek</item>
               <item>slovarji</item>
               <item>terminološki slovar</item>
            </list>
            <div type="question" xml:id="suss-arhiv-000286.div1">
               <p xml:id="suss-arhiv-000286.p1">V slovarju slovenskega knjižnega jezika ni pojma <q>tovorek</q>, ki označuje nedeljivo enoto tovora (ki se drži skupaj) in jo je kot tako mogoče ali celo edino možno prijemati, prelagati ali prenašati. Tovor ali breme je lahko sestavljeno iz več tovorkov. Izraz je zelo uporaben v skladiščnem poslovanju, posebno pri letalskih pošiljkah, pa tudi v poštnem poslovanju. Razlika je potrebna zato, da se loči od paketa, ki je tudi skupaj se držeča enota, vendar je na določen način embalirana in naslovljena. Če je dopolnitev slovenskega knjižnega slovarja kjerkoli že izvedena in promovirana, prosim, da me napotite na vir.</p>
            </div>
            <div type="answer" xml:id="suss-arhiv-000286.div2">
               <p xml:id="suss-arhiv-000286.p2">Marsikatere slovenske besede v SSKJ ni, pa to še ne pomeni, da slovar zanika njen obstoj. SSKJ vsebuje okrog 110.000 gesel, kar predstavlja tretjino vsega gradiva, ki so ga avtorji zbrali med pripravo slovarja — to je omenjeno v uvodu k slovarju. Nihče torej ne trdi, da je v SSKJ zbrano vse slovensko besedišče.</p>
               <p xml:id="suss-arhiv-000286.p3">Zbrano gradivo, ki ni bilo izbrano za vključitev v SSKJ, je bilo v neobdelani obliki naknadno objavljeno v Besedišču slovenskega jezika (1983), kjer pa <q rend="italic">tovorka</q> prav tako ni. Morda je beseda preprosto kasnejšega nastanka. Če je beseda del strokovnega besednjaka skladiščnega poslovanja, vsekakor spada v terminološki slovar tega področja, ne pomeni pa to nujno, da beseda spada tudi v splošnejše slovarje. Slovarji se med seboj namreč razlikujejo glede na namembnost — eni so namenjeni strokovni uporabi, drugi splošnemu uporabniku (tak naj bi bil SSKJ), tretji spet tujcem itn. — kar se med drugim odraža tudi v naboru in številu gesel, ki jih vsebujejo. V splošnih slovarjih ozko rabljeni, torej specifično strokovni izrazi pač izpadejo, saj bi bil slovar sicer preobširen, predrag in komercialno neuspešen.</p>
               <p xml:id="suss-arhiv-000286.p4">Kakšnega terminološkega slovarja dotičnega področja sicer ne poznam, veljalo pa bi pobrskati po COBISS-u. Kaj se dogaja z morebitnim posodabljanjem SSKJ, ne vem, slovar pa je pripravila leksikološka sekcija Inštituta za slovenski jezik Frana Ramovša pri <ref target="http://www.zrc-sazu.si/">Znanstveno-raziskovalnem centru Slovenske akademije znanosti in umetnosti</ref>, in tja lahko seveda naslovite tudi svoje opazke, pripombe in predloge.</p>
            </div>
         </div>
         <div type="article" xml:id="suss-arhiv-000287"
              corresp="http://www2.arnes.si/~lmarus/suss/arhiv/suss-arhiv-000287.html">
            <head>Problem uporabe šumnikov na svetovnem spletu</head>
            <list type="keywords">
               <item>internet</item>
               <item>šumniki na svetovnem spletu</item>
               <item>strešice</item>
               <item>slovenščina</item>
               <item>nabori znakov</item>
               <item>nabori znakov</item>
               <item>ASCII in Unicode</item>
            </list>
            <div type="question" xml:id="suss-arhiv-000287.div1">
               <p xml:id="suss-arhiv-000287.p1">Kot eden kjučnih problemov slovenščine vidim njeno prisotnost v spletu, predvsem glede šumnikov (Morda poznate članke Janeza Suhadolca o <q>bohoričici</q>...). Očitno je, da teh zaenkrat ni mogoče neovirano uporabljati (kar se vidi tudi na vaši strani). Doslej sem v praksi opazil sledeče resitve: slovenscina, slovenshchina, slovenssccina, slovens*c*ina. Kaj je storiti glede tega oziroma kakShne so perspektive dolgorozhne reShitve tega vpraShanja?</p>
            </div>
            <div type="answer" xml:id="suss-arhiv-000287.div2">
               <p xml:id="suss-arhiv-000287.p2">Zelo verjetno vam kaj prav zares novega ne bomo povedali. Pač nismo računalničarji, smo le uporabniki njihovih izdelkov.</p>
               <p xml:id="suss-arhiv-000287.p3">Za začetek bom skušal na kratko opisati problem. Vsaka črka ima v računalniku določeno štirimestno številsko kodo. Ta koda omogoča 128 različnih znakov, toliko jih vsebuje tudi standardni ASCII nabor. Trenutno obstaja poleg običajnega še razširjeni ASCII, ki ima dodatnih 128 znakov. <q>Osnovne</q> črke, ki se uporabljajo pri zapisovanju dominantnih svetovnih jezikov, so del osnovnega ASCII-ja in jih lahko normalno vidimo na vseh računalnikih. Razširjena nabora ASCII za DOS za vzhodnoevropske jezike, ki imata naše šumnike, sta (najbolj znana) dva: 437 in 852. V Windowsih se uporablja znakovni nabor 1250, katerega dodatni problem je ta, da je čisto Microsoftova iznajdba. Težava nastopi, ker vsi programi kot privzet nabor uporabljajo ASCII, saj drugega obsežnejšega standarda še ni. Obstajajo le poskusi. Kolikor smo uspeli zvedeti, naj bi problem dokončno rešil novi standard Unicode, ki za vse znake predvideva 16-bitni zapis, kar nudi okrog 65.000 znakov. To naj bi zadostovalo za vse jezike sveta, vključno z azijskimi, četudi se nekateri že zdaj pritožujejo, da tudi to ne bo dovolj.</p>
               <p xml:id="suss-arhiv-000287.p4">Unicode naj bi torej rešil težave vseh neangleško pišočih jezikov, vendar Unicode še ni priznan in spoštovan standard, lepo pa bi bilo imeti kakšno rešitev tudi za prehodno obdobje.</p>
               <p xml:id="suss-arhiv-000287.p5">Sami smo pristasi najenostavnejse mozne resitve, tj. pisanja brez stresic. Preizkusili smo tudi nekaj drugih nacinov pisanja, vendar smo pri vsakem nasli pomanjkljivosti.</p>
               <p xml:id="suss-arhiv-000287.p6">Nekateri recimo s*umnike zapisujejo z zvezdico, ki neposredno sledi c*rki. Tak zapis sicer ne povzroc*a dvoumnosti, vendar nam vsaka zvezdica zavre branje, saj je nismo vajeni videti sredi besed. Stres*ice s*e vedno beremo po knjigah in c*asopisih, povsem obic*ajno pa jih uporabljamo tudi pri pisanju v urejevalnikih besedil.</p>
               <p xml:id="suss-arhiv-000287.p7">Podobno ne povzrocca dvoumnosti zapis ssumnikov s podvojenimi ccrkami. Vendar podvojena ccrka ravno tako ustavi branje, saj jo zaznamo kot motnjo, kot napako pissoccega. Dvojne ccrke v slovenssccini niso ravno pogoste, torej velikih dvoumnosti niti ne moremo zagressiti. A je ta ressitev sse vedno dalecc od idealne. Ekstremen primer ccudnosti je zapis nicc posebej nove ugotovitve, da so v Sloveniji vecccclanske druzzine izzzivete.</p>
               <p xml:id="suss-arhiv-000287.p8">V primerjavi z zgornjima mozhnostima se zdi ta s pisanjem na <q>angleshki</q> nacin se najbolj oddaljena od idealne. Ta mozhnost povzrocha poleg motenj v branju (te so malenkost manjshe, saj sklope sichnikov in h-ja poznamo) tudi mozhnost napacnega branja in s tem dodatno zaviranje branja (kako naj vemo, kaj je na sheleshamer nachichkana dachauska mesechna shujshevalna shema, in kaj bi pomenilo, da bo schasoma porsche zhe dirkal z enim machom), pa celo dvoumnosti, ki jih sicer resda opazimo bolj poredko, saj navadno brez tezhav iz konteksta razberemo, za kaj gre. Probleme pa bi imeli tudi pri imenih oz. branju nepoznanih besed. Povrh vsega ima slovenshchina tudi nekaj besed, izpeljanih iz nemshkih imen. Nemci za razliko od Anglezhev <q rend="italic">ch</q> berejo kot /h/ in <q rend="italic">sch</q> kot /š/. Italijanom pa <q rend="italic">ch</q> pomeni /k/ (chianti). Vse to bi povzrochalo tezhave, saj omenjene besede zapisujemo citatno.</p>
               <p xml:id="suss-arhiv-000287.p9">Vse kaze, da nam preostane le se ena moznost — opuscanje stresic. Ta moznost sicer prinese se najvec dvoumnosti, vendar te, kot receno, ne povzrocajo velikih preglavic, saj jih pogosto niti ne opazimo. Med branjem vedno iscemo relevantno nadaljevanje stavka in pogosto drugega moznega pomena sploh ne opazimo. Hkrati ta moznost ne prinasa vecjih motenj pri branju, saj so vse crke in njih sklopi povsem naravni in obicajni, pa tudi zapisovanje je najenostavnejse, ker del znaka spuscamo (pravzaprav eliminiramo kar tri tipke na tipkovnici), pri vseh ostalih nacinih pa se nam delo poveca, ker obicajnemu zapisu znake dodajamo (*, h, s/c/z).</p>
               <p xml:id="suss-arhiv-000287.p10">Res ne vem, kaj drugega bi še lahko dodal. Upajmo, da bo omenjeni Unicode kar se da hitro sprejet kot standard, saj ga čez strešice ni.</p>
            </div>
         </div>
         <div type="article" xml:id="suss-arhiv-000288"
              corresp="http://www2.arnes.si/~lmarus/suss/arhiv/suss-arhiv-000288.html">
            <head>Imena podjetij; reševalno vozilo ali rešilec</head>
            <list type="keywords">
               <item>firma</item>
               <item>imena</item>
               <item>imena podjetij</item>
               <item>podjetje</item>
               <item>sodni register</item>
               <item>reševalno vozilo ali rešilec</item>
               <item>zakoni</item>
            </list>
            <div type="question" xml:id="suss-arhiv-000288.div1">
               <p xml:id="suss-arhiv-000288.p1">Sem študent pravne fakultete v Mariboru in sem v okviru svojega dela naletel na problem. Pri vpisu imena družbe — torej firme v sodni register so me zavrnili z besedo — REŠILEC. Ker menim, da je to čista slovenska beseda, priznam mogoče malo arhaična, vas prosim, da mi poveste, kaj vi menite o tej besedi. Zavedam se, da bi bilo pravilneje reči reševalno vozilo, vendar ker gre za ime firme, mora biti beseda čim krajša (družba je registrirana za nenujne reševalne prevoze).</p>
            </div>
            <div type="answer" xml:id="suss-arhiv-000288.div2">
               <p xml:id="suss-arhiv-000288.p2">Z besedo <q rend="italic">rešilec</q> ni prav nič narobe. V SSKJ je sicer označena kot pogovorna, a to verjetno ni razlog, zaradi katerega so vaš predlog imena zavrnili. Ali je beseda slovenska ali ne, pri imenih podjetij in njihovi registraciji ni merodajen dejavnik, saj se da očitno registrirati imena, kot so: Kom-agens, Konem color, Copigraf, Tendex, Snimex, Montimex, Vento veneto, Yurop, Infinity sport, Unowik, Pupa, T.I.P. engineering, Graffit line, Agma, Digontrade, Design office, Procaffe itd.</p>
               <p xml:id="suss-arhiv-000288.p3">Sedaj pa nazaj k <q rend="italic">rešilcu</q>. Na registracijskem sodišču v Ljubljani so mi postopek registracije in dejavnike, ki vplivajo na odločitev o primernosti, razložili takole: Firma, torej ime podjetja, ki mora biti v slovenskem jeziku, je razdeljena na obvezno in dodatno sestavino. V slovenščini mora biti samo obvezna sestavina. Je pa dodatna sestavina pri d.o.o. in d.d. tudi obvezni del imena. Vprašanje je le še to, kaj ta obvezna sestavina je in kaj je dodatna sestavina. To naj bi bilo zelo lepo in jasno razloženo v komentarju zakona (ZOGD), kjer piše, da je dodatna sestavina ta, ki je lahko v kateremkoli jeziku — torej je lahko poljubno fantazijsko ime ravno tisto ime, ki ga mi najbolje poznamo, v vašem primeru <q rend="italic">rešilec</q> itd. — in da je obvezna sestavina tisti del, ki ponavadi sledi oznaki d.o.o., je napisan zelo na majhno ali pa se kar spušča. To je ponavadi <q>podjetje za proizvodnjo in trgovino</q> (ali kaj podobnega). (Seveda pa zakon ne določa ničesar o sprejemljivosti edino <q>knjižne</q> slovenščine oziroma nesprejemljivosti <q>pogovorne</q>.)</p>
               <p xml:id="suss-arhiv-000288.p4">Niste navedli, zakaj so vam vlogo zavrnili. V zakonu je namreč tudi neko drugo določilo, ki vašo firmo naredi neustrezno. 17. člen, ki govori o nedovoljenih sestavinah firme, pravi, da firma ne sme vsebovati ali posnemati uradnih oznak. Kakor so mi potrdili na sodišču, je ravno to razlog, da vašega imena niso sprejeli. Vaše službeno vozilo bi namreč lahko v prometu zamešali s pravim reševalnim vozilom, to pa bi bilo lahko v prometu (pa ne le na cesti) še kako moteče (morda ne za vas).</p>
            </div>
         </div>
         <div type="article" xml:id="suss-arhiv-000289"
              corresp="http://www2.arnes.si/~lmarus/suss/arhiv/suss-arhiv-000289.html">
            <head>Kako spreobrniti lektorje Dularjeve šole</head>
            <list type="keywords">
               <item>kratice</item>
               <item>tujke</item>
               <item>slovenjenje</item>
               <item>raba jezika</item>
               <item>lektoriranje</item>
               <item>prilastek</item>
               <item>levi prilastek</item>
               <item>kratice</item>
               <item>kratica pred samostalnikom</item>
            </list>
            <div type="question" xml:id="suss-arhiv-000289.div1">
               <p xml:id="suss-arhiv-000289.p1">S svojo lektorico imam hude tažave, ker je menda iz Dularjeve šole. Žal je enako ali slabše tudi pri mnogih drugih revijah (Moj mikro in Svet elektronike).</p>
               <p xml:id="suss-arhiv-000289.p2">Glavni problemi so :</p>
               <p xml:id="suss-arhiv-000289.p3">— nasilno slovenjenje</p>
               <p xml:id="suss-arhiv-000289.p4">— postavljanje kratic (tudi povsem pridevniških) na desno stran (npr. radio FM, telefon ISDN ...), če pa slučajno dovoli levo pisavo, mora biti vmes vezaj, kar je zame nesprejemljivo (FM-radio) ali pa tvori svojilni pridevnik npr. Skyplexova tehnologija (pravilno Skyplex tehnologija).</p>
               <p xml:id="suss-arhiv-000289.p5">Zaradi vsega tega postanejo teksti neberljivi in slabo ali sploh nerazumljivi, zaradi slovenjenja tujk pa prihaja do absurdov. Obrnil sem se tudi na Bredo Pogorelec na FF, ki mi je dala povsem prav. Ali se po vaših izkušnjah da Dularjeve lektorje spreobrniti; jaz imam bolj slabe izkušnje. Mi lahko kako pomagate?</p>
            </div>
            <div type="answer" xml:id="suss-arhiv-000289.div2">
               <p xml:id="suss-arhiv-000289.p6">Ker se edina od ŠUSS-ovcev precej aktivno ukvarjam z lektoriranjem, so me kolegi poprosili, naj odgovorim na Vaše težave. Kakega učinkovitega nasveta nimam, malo za šalo, malo zares pa tole: mogoče bi pomagalo, če bi svojo lektorico poslali za kratek čas lektorirat h kakšni založbi, ki izdaja leposlovje. Sama že dve leti lektoriram leposlovno knjižno zbirko in lahko povem, da zahteva to delo od mene skrajno odprtost v jezikovnih zadevah, ki jo pri sebi opažam tudi, ko lektoriram besedila z drugih področij. Avtor je pri nas veliko bolj avtonomen, kot ste lahko pisci strokovnih besedil, saj je relativna svoboda pri prestopanju meja knjižne norme že kar sestavina umetnostnega jezika. In roko na srce, pisci leposlovja so običajno tudi bolj vešči pisci kot npr. znanstveniki, strokovnjaki, samostojni podjetniki itd., predvsem pa znajo svoja jezikovna postopanja bolje argumentirati ob morebitnih nestrinjanjih z lektorjem. Vendar to še ne pomeni, da pri njih lektor ni več potreben — nasprotno, lektor je prvi bralec novega besedila, in najlepše bi bilo, če bi bil tudi idealni. Takega idealnega bralca bi potrebovali tudi vi, vendar lektorji pogosto nimamo kaj prida pojma o stvareh, o katerih pišete strokovnjaki s posameznih, predvsem tehničnih področij. Sama zato zagovarjam mnenje, da morajo uredništva strokovnih revij do določene mere izdelati svojo jezikovno politiko in se tako zavarovati pred mnogokrat nasilnimi in neživljenjskimi posegi lektorjev. Vendar se je treba pri tem ves čas zavedati, da skozi rabo jezika sooblikujete normo jezika svoje stroke in posredno tudi širšo knjižno normo, ter zato zahteve do lektorjev smiselno utemeljevati. Vesela bi bila odziva na tole moje razmišljanje — upam samo, da ne bom dobila za vrat kake razjarjene drugače misleče lektorice ...</p>
            </div>
         </div>
         <div type="article" xml:id="suss-arhiv-000290"
              corresp="http://www2.arnes.si/~lmarus/suss/arhiv/suss-arhiv-000290.html">
            <head>Kako najti skupni jezik s togo lektorico</head>
            <list type="keywords">
               <item>podjetje</item>
               <item>tip podjetja</item>
               <item>pridevniki</item>
               <item>joint-venture družbe</item>
               <item>prilastek</item>
               <item>prehajanje desnih prilastkov v leve</item>
               <item>raba jezika</item>
               <item>lektoriranje</item>
               <item>prilastek</item>
               <item>levi prilastek</item>
               <item>izpust jedra</item>
            </list>
            <div type="question" xml:id="suss-arhiv-000290.div1">
               <p xml:id="suss-arhiv-000290.p1">Moje E-pismo lektorici in lastniku:</p>
               <p xml:id="suss-arhiv-000290.p2">Orig: Najavil je navezavo, ki bo vse njegove joint-venture družbe strnila v panevropsko.</p>
               <p xml:id="suss-arhiv-000290.p3">Lektorirano: Najavil je navezavo, ki bo vse njegove družbe joint-venture strnila v panevropsko.</p>
               <p xml:id="suss-arhiv-000290.p4">Joint-venture je tip podjetja (kot npr. mešano). Zame je to isto, kot: Najavil je navezavo, ki bo vse njegove družbe mešane strnila v panevropsko.....</p>
               <p xml:id="suss-arhiv-000290.p5">~~~~</p>
               <p xml:id="suss-arhiv-000290.p6">Odgovor sem dobil le od lastnika, glasi pa se:</p>
               <p xml:id="suss-arhiv-000290.p7">Mešano = pridevnik ; joint-venture = prilastek, torej ne gre za isto stvar in meni osebno se zdi lepše tako, kot naredi lektorica</p>
               <p xml:id="suss-arhiv-000290.p8">PS:po moji razlagi ta tujka pomeni mešano podjetje s skupnim (deljenim) tveganjem. Oprostite izrazu, ampak zame je to živa groza; edina razlaga pa, da se je njun čut (zaradi spoštovanja <q>pravil</q>) že tako izmaličil, da je naše iskanje skupnega jezika izguba časa. Prosil bi vas za skorajšnji pismeni odgovor. Zanima me tudi vaše mnenje v naslednjem primeru:</p>
               <p xml:id="suss-arhiv-000290.p9">Lekt.: Enega od izhodov vežemo na analognega, drugega pa na digitalni sprejemnik</p>
               <p xml:id="suss-arhiv-000290.p10">Orig: Enega od izhodov vežemo na analogni, drugega pa na digitalni sprejemnik</p>
               <p xml:id="suss-arhiv-000290.p11">Ne razumem, zakaj je original napačen, meni se zdi bolj logičen in berljiv od popravljenega.</p>
               <p xml:id="suss-arhiv-000290.p12">~~~~</p>
               <p xml:id="suss-arhiv-000290.p13">B. P.: "Joint-venture je res prilastek. Čeprav je ta citatna zveza neujemalna v slovenščini in bi po principih slovenskega jezika morala stati na mestu, kamor ga je postavila lektorica, kaže pomen besede na možni pridevnik v slovenščini. Mesto pridevnika pa je levo od odnosnice. Pomen pridevnika se v rešitvi, ki jo je predlagala lektorica, na prvi pogled izgubi in zveza postane nesmiselna.</p>
               <p xml:id="suss-arhiv-000290.p14">V drugem primeru analognega/analogni sprejemnik skušam težavo rešiti na način, ki mi ga je nekoč povedal moj pokojni profesor dr. Anton Bajec. Rešitev <q>analogni</q> bi v originalu utemeljeval s sopostavitvijo dveh terminov, analogni sprejemnik : digitalni sprejemnik. V povedi <q>enega od izhodov vežemo na analogni, drugega pa na digitalni sprejemnik</q> sta postavljena oba termina v protistavo v bližnjem kontekstu. V prvem primeru je po besediloslovnih pravilih izpuščen izraz, ki se v obeh terminih ponavlja.</p>
               <p xml:id="suss-arhiv-000290.p15">Popravek lektorice se nanaša na aplikacijo pravila <q>osirotele</q> rabe pridevnika brez odnosnice glede na pravilo <q>včeraj sem kupil nov klobuk, starega sem vrgel v smeti</q>. (Po angleški terminologiji se ta oblika imenuje orphane accusative.) Opravka imamo torej s posebno rabo v terminoloških zvezah."</p>
               <p xml:id="suss-arhiv-000290.p16">Lektorica sama je v odgovoru v zgornjem smislu spremenila besedilo.</p>
            </div>
            <div type="answer" xml:id="suss-arhiv-000290.div2">
               <p xml:id="suss-arhiv-000290.p17">Vesela sem, da ste se obrnili na Bredo Pogorelec, ker ima za moje pojme zelo dodelan in zdrav pogled na probleme jezikovne rabe. Ne vem, kakšen smisel ima, če ponavljam njene ugotovitve, v celoti se namreč strinjam z njo, lahko vam le razložim, kaj je vašo lektorico navedlo na prvi popravek. Izraz <q rend="italic">joint-venture</q> je vrstno poimenovanje tipa <q rend="italic">edamec</q> v zvezi <q rend="italic">sir edamec</q>, enako še <q rend="italic">kava Loka</q>, <q rend="italic">šampon Klas</q> ... Vendar imajo ti desni prilastki možnost prehajanja v leve (kar se sicer ne zgodi samodejno; mislim, da je v veliki meri pogojeno z rabo jezika ) — to potrjuje vaš primer, saj se <q rend="italic">družba joint-venture</q> sliši precej trapasto. Ker pa v zadnjem času število takih zvez zelo verjetno precej hitro narašča in ker jih v slovenščino veliko prihaja iz angleščine, jih marsikdo preganja kot tuje/neslovenske, in zato napačne/protisistemske konstrukcije.</p>
               <p xml:id="suss-arhiv-000290.p18">Kar se drugega primera tiče, pa gre res za besediloslovno oblikovanje na ravni stavka — ne glede na to, da se je zveza <q rend="italic">analogni sprejemnik</q> v besedilu morda že pojavljala, jo lahko uporabite v prvem delu stavka le z izpustom jedra (<q rend="italic">sprejemnik</q>), ne pa tudi v obliki s posamostaljenim pridevnikom — ta je možna šele v nadaljevanju, saj se mora nanašati na predhodno zvezo v istem stavku (torej ali <q rend="italic">enega od izhodov vežemo na analogni, drugega pa na digitalni sprejemnik</q> ali <q rend="italic">enega od izhodov vežemo na analogni sprejemnik, drugega pa na digitalnega</q>).</p>
            </div>
         </div>
         <div type="article" xml:id="suss-arhiv-000291"
              corresp="http://www2.arnes.si/~lmarus/suss/arhiv/suss-arhiv-000291.html">
            <head>Le čevlje sodi naj Kopitar po latinsko</head>
            <list type="keywords">
               <item>prevodi besed</item>
               <item>Kopitar</item>
               <item>Prešeren</item>
               <item>latinski pregovori</item>
               <item>izvor besed</item>
               <item>iz latinščine</item>
            </list>
            <div type="question" xml:id="suss-arhiv-000291.div1">
               <p xml:id="suss-arhiv-000291.p1">Zanima me, kako se po latinsko reče : <q>Le čevlje sodi naj Kopitar.</q> Pravzaprav me ne zanima dobesedni prevod, ali pa tudi, če obstaja. To potrebujem v neki nalogi.</p>
            </div>
            <div type="answer" xml:id="suss-arhiv-000291.div2">
               <p xml:id="suss-arhiv-000291.p2">Naše brskanje po knjigah (in spominu) ni obrodilo sadov, zato se je eden od sodelavcev obrnil na svojo srednješolsko profesorico latinščine. Poslala nam je obširen odgovor, ki ga v celoti navajamo spodaj.</p>
               <milestone unit="none" rend="horizontal-rule"/>
               <p xml:id="suss-arhiv-000291.p3">Imenitno, da to koga sploh zanima. Je pa takole:</p>
               <p xml:id="suss-arhiv-000291.p4">Prešeren je vse skupaj tako ali tako pobral iz antike, ko je ta misel še veljala za rek. Naravoslovec Plinij Starejši (Nat. hist. 33, 36, 86) in zgodovinar Valerij Maksim (8, 12, 3) poročata o ozadju te sentence: Nek čevljar je kritiziral, kako je Apel narisal čevelj na neki svoji sliki, nato pa je slikarja vprašal, ali lahko komentira še ostale stvari na sliki. Apelov odgovor je bil:</p>
               <p xml:id="suss-arhiv-000291.p5">Ne supra crepidam sutor iudicaret! (dobesedno: Naj čevljar ne sodi o stvareh nad čevljem.) Le o čevljih naj sodi čevljar!</p>
               <p xml:id="suss-arhiv-000291.p6">Ta rek se je uveljavil tudi v skrajšani obliki: Ne sutor supra crepidam.</p>
               <p xml:id="suss-arhiv-000291.p7">Latinska reka, verjetno oba kasnejša oz. neantična, a s podobnim sporočilom, sta tudi naslednji:</p>
               <p xml:id="suss-arhiv-000291.p8">- Figulo tantum in argillam suam ius est. Lončar ima pravico samo do svoje gline. (dobesedno) Paolino da Nola</p>
               <p xml:id="suss-arhiv-000291.p9">- Caecus ne iudicet de colore. Slepec naj ne sodi o barvi. Anonymus</p>
               <p xml:id="suss-arhiv-000291.p10">Teoretično pa je vse postavil še Ciceron (Tusculanae disputationes 1, 18, 41): Quam quisque norit artem, in hac se exerceat. Vsakdo naj opravlja le tisto delo (spretnost/umetnost), ki ga zna.</p>
            </div>
         </div>
         <div type="article" xml:id="suss-arhiv-000292"
              corresp="http://www2.arnes.si/~lmarus/suss/arhiv/suss-arhiv-000292.html">
            <head>Ali obstaja program za sestavljanje besed iz črk</head>
            <list type="keywords">
               <item>sestavljanje besed</item>
               <item>program za sestavljanje besed</item>
               <item>LangMaker</item>
            </list>
            <div type="question" xml:id="suss-arhiv-000292.div1">
               <p xml:id="suss-arhiv-000292.p1">Zanima nas, če obstaja kakšen program, ki sestavlja besede iz črk, ki bi jih mi določili.</p>
            </div>
            <div type="answer" xml:id="suss-arhiv-000292.div2">
               <p xml:id="suss-arhiv-000292.p2">Nekaj podobnega vam naredi program <ref target="http://www.langmaker.com/">LangMaker</ref>. Dobite ga zastonj, gre pa za program, ki besedo ne le ustvari, temveč po vaših lastnih formulah tudi spreminja. V programu je še kup dodatnih možnosti, ki pa vam jih ne morem razložiti, saj sem se zadovoljil s kratkim testnim pregledom programa.</p>
            </div>
         </div>
         <div type="article" xml:id="suss-arhiv-000293"
              corresp="http://www2.arnes.si/~lmarus/suss/arhiv/suss-arhiv-000293.html">
            <head>Ali obstaja seznam za najpogostejše lapsus linguae/calami</head>
            <list type="keywords">
               <item>lapsus linguae</item>
               <item>lapsus calami</item>
               <item>najpogostejši lapsusi</item>
               <item>spodrsljaj</item>
               <item>jezikovni spodrsljaj</item>
               <item>vsebinski spodrsljaj</item>
               <item>izgovorni spodrsljaj</item>
               <item>pravopisni spodrsljaj</item>
            </list>
            <div type="question" xml:id="suss-arhiv-000293.div1">
               <p xml:id="suss-arhiv-000293.p1">Je slučajno na razpolago kakšen seznam najpogostejših lapsusov linqua ali calami?</p>
            </div>
            <div type="answer" xml:id="suss-arhiv-000293.div2">
               <p xml:id="suss-arhiv-000293.p2">Ne bi vam mogli z gotovostjo trditi, da kaj takega zares obstaja, lahko pa vam ponudimo nekaj predlogov, kje bi lahko dobili popolnejši odgovor.</p>
               <p xml:id="suss-arhiv-000293.p3">Kar se tiče lapsusov, storjenih med tipkanjem (recimo, da bi jih lahko šteli med l. calami), lahko dobite kar dober seznam najpredvidljivejših napak v Wordovem podprogramu Samopopravki (seveda v slovenskem Wordu). Ne bi vam mogli z gotovostjo povedati, kako je seznam nastal (verjetno so angleškega predelali do uporabnosti za slovenščino), vendar se zdi, da so programerji v seznam uvrstili najpogostejše napake, ki so jih tudi sami delali. Seznam dobite v meniju Orodja - Samopopravki. Kolikor vem iz lastne prakse, so najpogostejša zamenjevanja vrstnega reda črk (še posebej v kratkih besedah), izpustitve posameznih črk ter seveda uporaba napačne (na tipkovnici sosednje) črke. Seznam najpogostejših (ali vsaj par primerov najpogostejših) pisnih spodrsljajev bi verjetno lahko dobili, če bi se obrnili na kakega lektorja ali korektorja. Ti se namreč v svojem poklicu s takšnimi napakami srečujejo redno.</p>
               <p xml:id="suss-arhiv-000293.p4">Vendar bi veljalo tu poudariti, da vsake napake ne moremo šteti za lapsus. ESJ pravi, da je <q rend="italic">lapsus oziroma spodrsljaj</q>
                  <q>Izgovorna ali manjša sporočanjska nezgoda zaradi trenutne nepazljivosti, utrujenosti, lažje živčne disfunkcije, ne toliko zaradi neznanja: vsebinski, izgovorni, pravopisni spodrsljaj</q>. Tako da mnoge napake, ki jih morajo lektorji popravljati, lahko sploh niso lapsusi, če izvirajo iz neznanja oziroma nepoznavanja slovničnih in pravopisnih pravil. Zaradi opisanega je ugotavljanje lapsusov še toliko težje, saj jih moramo ločiti od napak, ki izvirajo iz neznanja.</p>
               <p xml:id="suss-arhiv-000293.p5">O govornih spodrsljajih (lapsus linguae; torej ne lapsus linqua, kot ste zapisali vi) pa vam lahko povemo le še malo manj. Morda bi o tem več vedeli lektorji, zaposleni na radiu in televiziji, saj je njihovo delo tudi spremljanje izgovorjave napovedovalcev in opozarjanje na njihove napake in morebitne lapsuse.</p>
               <p xml:id="suss-arhiv-000293.p6">Še vedno pa moramo paziti na ločnico med lapsusom in neznanjem. Za lapsus gre, ko rečemo nekaj, česar nismo hoteli izreči. Lapsusa se često takoj zavemo in ga lahko tudi takoj popravimo. Tako da bi načeloma lahko vsak zase vedeli, katere oziroma kakšne lapsuse najpogosteje delamo. (Zase vem, da pogosto zamenjujem glasove (<q>črke</q>) ali zloge med sosednjimi besedami, npr.: pozarec kiva; Mama, Taka me junka!)</p>
               <p xml:id="suss-arhiv-000293.p7">Morda še tole. Na seznam pogostih lapsusov linguae bi lahko uvrstili tudi katero od pogostih glasovnih sprememb. Glasovna sprememba (torej redovita sprememba posameznega glasu v določenem glasovnem okolju v vseh besedah nekega jezika), še posebej če je pogosta po različnih jezikih, bi prav lahko bila posledica kakšnega pogostega spodrsljaja, vendar si o čem takem ne bi upali trditi nič dokončnega.</p>
            </div>
         </div>
         <div type="article" xml:id="suss-arhiv-000294"
              corresp="http://www2.arnes.si/~lmarus/suss/arhiv/suss-arhiv-000294.html">
            <head>Jezikovnoprevajalska pobuda v zvezi s problematiko pridevniškosti slovenščine</head>
            <list type="keywords">
               <item>imena</item>
               <item>stvarna lastna imena</item>
               <item>besedotvorje</item>
               <item>besedne zveze</item>
               <item>posebnosti jezika</item>
               <item>prevzemanje</item>
               <item>iz nemščine</item>
               <item>prevajanje besednih zvez</item>
               <item>prevajalske težave</item>
               <item>pridevniki</item>
               <item>pridevniki</item>
               <item>pridevniškost</item>
               <item>pridevniki</item>
               <item>problematika pridevniškosti</item>
               <item>razvoj knjižne slovenščine</item>
               <item>razvoj jezika</item>
               <item>slovenska ustreznica</item>
               <item>slovenščina</item>
               <item>urad za jezik</item>
            </list>
            <div type="question" xml:id="suss-arhiv-000294.div1">
               <p xml:id="suss-arhiv-000294.p1">Sem član manjše delovne skupine, ki se že dalj časa ukvarja z nekaterimi vprašanji slovenščine. Ena izmed osrednjih točk našega dela je vprašanje <q>pridevništva</q>. S tem internim geslom označujemo celoten sklop težav okrog tvorbe kompleksnejših poimenovanj v slovenščini, kjer po našem mnenju delamo najhujše jezikovnopolitične grehe in smo pometli pod preprogo že cele gore težav.</p>
               <p xml:id="suss-arhiv-000294.p2">Slovenščina je po svojem naravnem ustroju <q>pridevniški</q> jezik: kar je v angleščini ali nemščini love story ali Liebesgeschichte, je v slovenščini ljubezenska zgodba. Dokler nas niso zajeli globalizacijski tokovi na vseh področjih, smo lahko še dokaj dobro shajali s pravili, ki so sestavni del našega jezikovnega občutka. Zdaj pa z ogromno hitrostjo postajamo del globalne družbe in na to jezikovno(politično) nismo pripravljeni.</p>
               <p xml:id="suss-arhiv-000294.p3">Na različnih strokovnih področjih so strokovnjaki že zdavnaj marsikje spoznali, da je treba tisto zmogljivost in uporabnost, ki jo npr. v angleščini in nemščini (kot dveh jezikih, ki sta tako rekoč jezikovna nosilca globalizacije) omogoča zlaganje, v slovenščini omogočiti s pridevništvom. Že kar nekaj let imamo v medicini digitalisne glikozide, v jezikoslovju besedilnotipske značilnosti, v računalništvu drugonivojski predpomnilnik, v politiki okoljsko zakonodajo, v gradbeništvu gradbiščno ograjo, v strojništvu kompavdne motorje, v pravu oblično pomanjkljivost, itd. A tudi ta spoznanja jezikovno zavestnih strokovnjakov se žal še niso dejansko uveljavila v praksi strokovnih jezikov, ker seveda tudi na tem področju ni nobenega urada za jezik.</p>
               <p xml:id="suss-arhiv-000294.p4">Povsem brez vodil, nadzora in občutka pa uporabljamo slovenščino na splošnejših področjih — v pogovornem jeziku, v trgovini in gospodarstvu, v vse širšem svetu porabniške tehnike in sodobne splošne izobrazbe. Tu oblikujemo in predstavljamo internet strani, v katalogu elektronike ponujamo klinken konektorje, v malih oglasih prodajamo PVC okna, govorimo o windows okolju, sklepamo lizing pogodbe ali leasing pogodbe, itd.</p>
               <p xml:id="suss-arhiv-000294.p5">V javni jezikovni zavesti ni nobene pozornosti do te osnovne težave zdajšnje slovenščine, čeprav gre za področje, kjer imamo v obvladovanju sodobnih razvojev in v interakciji s svetovnimi jeziki najhujše deficite in spravljamo v nevarnost temelje svojega jezika.</p>
               <p xml:id="suss-arhiv-000294.p6">Po našem mnenju smo si že na začetku globalizacijskih tokov naprtili prve grehe — s TV oddajami, bruto težo, super idejami, video posnetki itd. Nepregibnost besed bruto in neto je poučen primer, v katerem se med drugim odraža tudi naša jezikovna servilnost. Nekateri drugi <q>manjši jeziki</q> imajo še veliko večje posebnosti v primerjavi s svetovnimi jeziki, kot jih ima slovenščina v pridevništvu, pa vseeno zelo pogumno in samozavestno prevzemajo tuje besede in jih prilagajajo v skladu s svojimi naravnimi jezikovnimi strukturami, da jim postanejo lastne in domače, čeprav jih potem marsikateri tujec morda komaj še prepozna.</p>
               <p xml:id="suss-arhiv-000294.p7">Slovenski neto je po našem mnenju posledica nespoštovanja zmogljivosti lastnega jezika in hkrati hude brezbrižnosti. Že v angleščini si seveda <q>upajo</q> reči net weight, v španščini — kot enem izmed <q>gibčnejših</q> jezikov — samozavestno pregibajo in rečejo npr. cantidad neta, in celo v italijanščini (iz katere beseda izvira) imajo seveda npr. peso netto in rendita netta!!! Zakaj torej naš tako pregiben jezik nenadoma okameni (od strahu in ponižnosti?), ko mora prevzeti tako skromno besedico? Zakaj si ne upamo reči brutna teža ali netni dohodek? (Mimogrede: v redkih primerih podobne vrste smo le bolj pogumni, npr. pri fiksnem znesku — fiks znesek bi nikomur ne bilo všeč.)</p>
               <p xml:id="suss-arhiv-000294.p8">Ti zgledi bi bili sami zase seveda zanemarljivi, če se slovenščini ne bi bilo treba meriti z zmogljivostjo, priročnostjo, uporabnostjo, gospodarnostjo angleščine ali nemščine. Kdaj bomo poskrbeli za to, da bo tudi slovenščina <q>zmogla</q> nekaj, kar je v svetovnih jezikih samoumevno in se odraža npr. v kratkem, jedrnatem, elegantnem naslovu knjige Transvaginal Color Doppler? Kdaj bomo našli pravila in vodila, ki nas bodo odrešila okornega, vedno težje izvedljivega poseganja po odvisnikih? Sintagmo clinical data of relevance for the prescriber sicer še zmoremo z odvisnikom ..., ki so pomembni za ...; clinical data of relevance for the prescriber which are ... pa spravi v obup vsakega prevajalca, ker nima na voljo nobenega orodja, ki bi mu omogočilo narediti podobno lep in priročen izdelek v slovenščini.</p>
               <p xml:id="suss-arhiv-000294.p9">Zanimalo bi me dvoje:</p>
               <p xml:id="suss-arhiv-000294.p10">1) Kaj menite na splošno o tem razmišljanju? Se morda tudi sami ukvarjate s temi temami? Nastajajo ob zgoraj res malo na hitro <q>skupaj zmetanih</q> primerih kake resonance z vašimi pogledi?</p>
               <p xml:id="suss-arhiv-000294.p11">2) Je komu izmed vas znano, ali se je že kdo bolj sistematično ukvarjal z vprašanji <q>pridevništva</q> v tem smislu, ali pa morda tudi samo s podrobnejšimi vprašanji na tem področju (npr. s tvorbo pridevnikov v težavnih primerih...)? V literaturi zaenkrat nismo zasledili skoraj ničesar, ker pa smo precej majhna skupina, smo gotovo kaj spregledali. Za vsak namig vam bomo zelo hvaležni!</p>
               <p xml:id="suss-arhiv-000294.p12">Smo v glavnem strokovni in literarni prevajalci ter lektorji, malo raztreseni po Sloveniji in tujini. Cilj delovanja naše neformalne skupine je radikalna posodobitev izraznih možnosti slovenščine in oblikovanje novih praktičnih jezikovnih vodil na temelju narave in duha slovenščine. Gre nam torej za reformno pobudo, za nekakšno novo paradigmo v razumevanju in rabi slovenščine.</p>
               <p xml:id="suss-arhiv-000294.p13">Naše izhodišče je v glavnem empirično. Nekaj članov naše skupine se že več desetletij ukvarja s poklicnimi dejavnostmi, v katerih lahko intenzivno primerjamo izrazne možnosti, tako rekoč praktičnost različnih jezikov. V tem empiričnem modelu je jezik (bolje rečeno: njegova struktura, skupek njegovih pravil, jezikovnih shem itd.) orodje, s katerim delamo poimenovanja, formulacije, stavke, sporočila. Od zmogljivosti orodja je odvisno, kakšne izdelke lahko naredimo -- kako hitro in enostavno lahko naredimo poimenovanje ali stavek, kako praktična in uporabna je kaka formulacijska shema, kako elegantno, ekonomično, lepozveneče se lahko izrazimo ali sporočimo kompleksno vsebino...</p>
               <p xml:id="suss-arhiv-000294.p14">Ena od prvih empiričnih ugotovitev iz te primerjave je, da npr. prevajalec, ki enako dobro obvlada slovenščino in nemščino ter terminologijo na zadevnem področju, običajno veliko lažje in hitreje in z bistveno manj preglavic prevaja iz slovenščine v nemščino kot pa obratno. Vendar nam je bilo seveda že na začetku jasno, da taka banalna spoznanja ne odražajo kake manjvrednosti slovenščine; razkrivajo pa <q>jezikovnopolitične</q> deficite, zanemarjanje slovenščini lastnih virov izrazne moči.</p>
               <p xml:id="suss-arhiv-000294.p15">Eden izmed takih deficitov je po naših ugotovitvah zanemarjanje pomena pridevnika v današnji slovenščini. Tam kjer recimo angleščina in nemščina mimogrede zložita poimenovanja, celo ad hoc za kakršnokoli novoizumljeno napravo ali za najkompleksnejše fantazijske pojme, se v slovenščini še vedno ubadamo s shemami tipa stroj za lupljenje krompirja ali gasilni aparat na prah, čeprav bi nam moralo biti jasno, da je edino orodje, s katerim lahko v slovenščini dosežemo enako učinkovitost kot z zlaganjem v angleščini, pridevnik — kot naravni (tj. naravni strukturi slovenščine ustrezajoči) ustreznik zlaganja večbesednih poimenovanj. Neuporaba tega jezikovnega orodja ima hude posledice: 1) Samo orodje je v sedanji obliki zelo zastarelo in nedodelano — z drugimi besedami: pridevnike pogosto zelo težko delamo, ker nimamo na voljo ustrezno izdelanih pravil in vodil.</p>
               <p xml:id="suss-arhiv-000294.p16">2) Ker nimamo na voljo zmogljivega orodja, se po kakovosti svojih izdelkov največkrat ne moremo meriti z drugimi jeziki. (Zgled: Jezikovne možnosti angleščine so nekoč porodile zelo uporabno, zdaj že zelo staro besedo hardware. V novem tehnološkem okolju je ta beseda postala uporabna v povsem novem kontekstu, in iste jezikovne možnosti so zdaj botrovale celemu kupu novih sorodnih izdelkov za učinkovito računalniško izražanje: software, firmware, shareware, ducuware, orgware, kidware ... Isto orodje, isto jezikovno vodilo omogoča še naprej poljubno razširjanje te družine poimenovanj v skladu s potrebami razvoja tehnologije.) 3) Pomanjkanje zmogljivih jezikovnih sredstev nas v jezikovni praksi sili in zapeljuje v obupno maltretiranje slovenščine...</p>
               <p xml:id="suss-arhiv-000294.p17">Na konkretni ravni vse to pomeni, da bi morali zbrano pišočim in govorečim z novo paradigmo dati občutek za možnosti in zmogljivosti rabe pridevnikov in pravila za tvorbo novih pridevnikov.</p>
               <p xml:id="suss-arhiv-000294.p18">Slednje je verjetno jezikoslovno precej zahtevna naloga. Nejasnosti na tem področju je ogromno (zgled: pogumnejši in jezikovno zavestnejši računalničarji so predlagali pridevnika internetni in internetski — katera oblika je ustreznejša ali v smislu paradigmatske rešitve morda edina pravilna?). Najti bi bilo treba pravila in vodila za ogromna področja strokovnih in občih terminologij. (Na drugem koncu tehnološke lestvice pa imamo tudi <q>stare grehe</q>, npr. žagin list — zakaj si tu ne upamo narediti pridevnika, čeprav bi ga v tehniki nujno potrebovali? Urni kazalec smo si upali narediti!)</p>
               <p xml:id="suss-arhiv-000294.p19">Seveda področje pridevništva ne bi bila edina komponenta jezikovne pobude, saj imamo deficite tudi na drugih pomembnih področjih.</p>
            </div>
            <div type="answer" xml:id="suss-arhiv-000294.div2">
               <p xml:id="suss-arhiv-000294.p20">V jezikovno politiko skušamo ne posegati (to naj bi bila stvar uradnih institucij) in je, vsaj kar se predpisovanja samega korpusa tiče, niti ne podpiramo. Res pa je, da bi Sloveniji in slovenščini prav prišel (uraden) urad za jezik, tudi zaradi usmerjanja moči oz. večanja dosega npr. tvorcev besed, usklajevanja in seveda zbiranja gradiva. Prav možno je, da bi na jezikovno politiko gledali drugače, če bi imeli več pristojnosti.</p>
               <p xml:id="suss-arhiv-000294.p21">Kar se tiče problematike pridevniškosti, pa v njej — kakor jo opisujete vi — ne vidim prav nobenih težav. Nasprotno, zdi se, da gre v smeri pridevniškosti tudi naravni razvoj slovenščine. Opažam na primer, da so se iz <q rend="italic">internet strani</q> razvile <q rend="italic">internetne strani</q>, ki se skupaj z <q rend="italic">internetnim trgovanjem</q> tudi hitro širijo.</p>
               <p xml:id="suss-arhiv-000294.p22">Nikjer niste opisali, kako mislite svojo zavest o pomembnosti razvijanja pridevniškosti širiti. Reformna pobuda namreč ne pomaga prav dosti, tudi če še tako olajša jezikovno rabo oziroma izboljša jezikove izrazne možnosti, če ne doseže večine uporabnikov jezika. Danes je načrtovanje še posebej težko, saj smo aktivni ustvarjalni uporabniki jezika z velikim dometom tako rekoč vsi. Konec prejšnjega stoletja se je s to titulo ponašalo le nekaj pišočih posameznikov, ki so ustvarjali dnevni časopis, kakšno revijo, leposlovje in nekaj priročnikov (tudi če jih je bilo npr. nekaj sto, je to še vedno izredno malo) in s svojim pisanjem določali razvoj knjižne slovenščine (po drugi strani je bil takrat domet piscev neprimerljivo majhen, zaradi majhnega števila bralcev).</p>
               <p xml:id="suss-arhiv-000294.p23">Naj ponovim, v vaši pobudi ni nič slabega, vendar pobuda sama še ne bo spremenila (povečala) izraznih možnosti slovenščine. Pobuda bi dosegla cilj, če bi z njo skušali seznaniti in preko nje izobraziti vse govorce slovenščine - če bi si pridobili tak ugled, da bi vas ljudje v govorni rabi začeli posnemati, ali če bi bili vaši primeri dovolj prepričljivi, da bi jih ljudje privzemali in posnemali ... Kvaliteta izdelka namreč ni odvisna le od orodja. Tudi dobro orodje se lahko uporablja slabo (nepravilno, nesistematično, površno, nedomiselno ...) in rezultat so potem slabi izdelki — v našem primeru besede. Vendar sklope s pridevniki slovenščina že pozna in vaše delo vseeno ni tako obsežno in cilj nedosegljiv. Če prav razumem, tu ni treba spreminjati orodja oziroma slovenščine, temveč kvečjemu zavest ljudi o zmožnostih in lastnostih slovenščine.</p>
               <p xml:id="suss-arhiv-000294.p24">Sam se s prevajanjem ne ukvarjam, zato v moji nični zbirki prevajalskih izkušenj seveda ni prav dosti problemov z iskanjem ustreznega nadomestka. Opisano težavo pa do neke mere vseeno poznam, saj sem nanjo naletel tudi v ustvarjalnejši rabi slovenščine. Slovenščina, kakršno uporabljamo danes, res ne izrablja popolnoma vseh svojih potencialov. Vendar če to gledamo v luči jezika kot organizma, ki se vseskozi spreminja/razvija, so v vsakem jeziku v vsakem trenutku prisotni npr. postopki, katerih uporaba slabi, oz. postopki sami izginjajo, lahko pa se z obrobja jezikovne rabe spet vrnejo v središče.</p>
               <p xml:id="suss-arhiv-000294.p25">Med trenutno ne popolnoma izkoriščene potenciale slovenščine spadajo tudi besedne zveze, tvorjene iz pridevniških prilastkov in samostalniškega jedra. Ta možnost res obstaja, vendar se da opaziti tudi določene težave, ki se ob njej pojavijo. Vzemimo za primer prevajanje angleške zveze <q rend="italic">Pentium processor</q>. Pridevniškosti navkljub ne bi bilo prav reči <q rend="italic">pentiumski procesor</q>, ker je pentium lastno ime vrste procesorja oziroma blagovna znamka, pravilneje bi bilo reči <q rend="italic">procesor Pentium</q>. Ta procesor uporablja <q rend="italic">Pentium technology</q>. To tehnologijo pa bi že lahko imenovali <q rend="italic">pentiumska tehnologija</q>, saj je tehnologija dobila ime po procesorju. Opisani primer (upam, da je pravilen) ni posebej težaven, saj vemo, kaj je bilo prej oziroma kaj je po čem dobilo ime, vendar pogosto ta razmerja niso tako jasna. Pri izdelovanju slovenskih poimenovanj tega tipa moramo imeti pred očmi, kaj je bilo prej oziroma kaj je nastalo iz česa, v angleščini pa ta podatek za tvorbo zvez ni pomemben.</p>
            </div>
            <div type="reference" xml:id="suss-arhiv-000294.div3">
               <p xml:id="suss-arhiv-000294.p26">Glej tudi: <ref target="#suss-arhiv-000295">Replika na razmišljanje o jezikovnoprevajalski pobudi v zvezi s pridevniškostjo slovenščine</ref>
               </p>
            </div>
         </div>
         <div type="article" xml:id="suss-arhiv-000295"
              corresp="http://www2.arnes.si/~lmarus/suss/arhiv/suss-arhiv-000295.html">
            <head>Replika na razmišljanje o jezikovnoprevajalski pobudi v zvezi s pridevniškostjo slovenščine</head>
            <list type="keywords">
               <item>kratice</item>
               <item>kratice</item>
               <item>izgovorjava kratic</item>
               <item>izgovorjava kratic</item>
               <item>besedne zveze</item>
               <item>pridevniki</item>
               <item>pridevniki</item>
               <item>pridevniškost</item>
               <item>slovenščina</item>
               <item>razvoj jezika</item>
               <item>razvoj slovenščine</item>
               <item>prevodi besed</item>
               <item>prevajanje</item>
               <item>prevajanje besednih zvez</item>
            </list>
            <div type="question" xml:id="suss-arhiv-000295.div1">
               <p xml:id="suss-arhiv-000295.p1">Da ne želite posegati v jezikovno politiko, mi je znano, in to seveda prav dobro razumem. (Mimogrede: Ste bili morda na predavanju doc. Marka Stabeja <q>Vprašanja institucionalizacije jezikovne politike v Sloveniji</q> prejšnji ponedeljek v Lingvističnem krožku?)</p>
               <p xml:id="suss-arhiv-000295.p2">Veseli me, da iz mojega prikaza povzemate ugotovitev, da s pridevništvom ne bi smelo biti posebnih težav, in da tu prepoznavate naraven razvoj slovenščine. Primer, ki ga navajate, je seveda tudi z našega vidika posebno zanimiv, saj se trenutno uporabljajo poleg neslovenske oblike internet stran kar tri različice slovenske rešitve: internetna, internetska in celo internetova — lep primer torej za pomanjkanje ustreznih vodil.</p>
               <p xml:id="suss-arhiv-000295.p3">Seveda nameravamo svojo pobudo v ustrezni obliki predstaviti širšemu krogu uporabnikov jezika, vendar trenutno niti pobuda niti oblika še nista dovolj dodelani. Vsi prispevki od zunaj in novi sodelavci so nam zato seveda zelo dobrodošli.</p>
               <p xml:id="suss-arhiv-000295.p4">S svojo pripombo, da se lahko tudi dobro orodje slabo uporablja, izražate seveda zelo globoko resnico. Primer Pentium processor ste lepo prikazali. Kadar tudi v slovenščini pišemo in govorimo pentium procesor, gre za staro preglavico, ki so jo že neštetokrat razčlenjali (npr. Janez Gradišnik na primeru <q>V Maximarketu prodajajo atlet majice</q>). Vaš prikaz je gotovo povsem pravilen. Težava, s katero se ukvarjamo v naši skupini, se nanaša na kompozite drugačne vrste — na kompozite, kjer ne gre za <q>poimenovalni odnos</q> med obema deloma (procesor, ki mu je ime Pentium), temveč za kompleksnejše zveze.</p>
               <p xml:id="suss-arhiv-000295.p5">Primer iz strokovne literature: HACCP analysis / HACCP-Analyse. Prvi del je kratica za Hazard Analysis and Critical Control Points (analiza nevarnosti in kritične krmilne točke), kar je nekoliko ohlapno poimenovanje za zelo specifičen in kompleksen sistem postopkov, pravil, standardov itd., ki omogočajo zagotavljanje kakovosti izdelkov v proizvodnji. Če recimo v kakem podjetju uvedejo sistem HACCP, to pomeni, da se ravnajo po njem, in med drugim opravljajo tudi določene analize, ki so v tem sistemu predvidene, se v njem zahtevajo, iz njega izhajajo — skratka HACCP analyses / HACCP-Analysen. To torej nikakor niso analize, ki se imenujejo HACCP! Trenutno nam praktična raba slovenščine dopušča samo zelo nerodne, neustrezne in v širšem obsegu neuporabne <q>slovenske</q> rešitve (npr. analiza v okviru sistema HACCP, v skladu z njim...); seveda pa bo danes skoraj vsak strokovnjak v vsakdanji govorici rekel kar neslovensko HACCP analiza. V duhu slovenščine in v skladu z njeno naravno strukturo bi bila tu dejansko le rešitev, ki ste jo formalno prikazali z obliko pentiumski procesor (kjer seveda res ni potrebna, čeprav se tudi tu skriva še cel kup preglavic) — torej pridevniška rešitev. V naši skupini <q>poskusno</q> uporabljamo pravilo oziroma sistem pravil, ki bi narekoval obliko HACCPjna analiza (kratico obravnavaj ustrezno njeni izgovorjavi [hacecepe] in ji pripni pridevniško končnico; če gre za velikočrkovno kratico, kar brez vezaja, pri malih črkah pa z vezajem, vsaj dokler se kratica ne <q>obesedi</q>). Seveda na take oblike danes ni navajeno še nobeno oko in uho, pa tudi potrebe po ustrezni rešitvi se zavedajo le maloštevilni jezikovno zavestni strokovnjaki. (Kaj bi vi pripomnili k taki rešitvi?)</p>
               <p xml:id="suss-arhiv-000295.p6">Tu se kaže tudi dodatna težava poleg te, ki jo omenjate, namreč da bi bil uspeh take pobude odvisen od ugleda predlagateljev in od prepričljivosti prikaza. V vsakdanjem govoru, pri večini uporabnikov jezika pač ni zavesti o potrebi po posodobitvi rabe slovenščine, jezikovno ustvarjalni strokovnjaki z različnih področij pa so vseeno zelo majhna skupina. Zahtevnosti tega podviga se zato seveda dobro zavedamo.</p>
            </div>
            <div type="answer" xml:id="suss-arhiv-000295.div2">
               <p xml:id="suss-arhiv-000295.p7">Preprosta uporaba originalne kratice z domačim izgovorom kot zamenjava za prevod (ali celotne besedne zveze ali le kratice) se zdi povsem sprejemljiv način reševanja takšnih težav. Podobno uporabo kratic poznamo že od prej, pojavljajo pa se tudi vedno novi primeri (<q rend="italic">kupil sem dva PCja z DVDjem, pa še izognil sem se DDVju</q>). Govorci slovenščine pa te nove primere tudi brez težav sprejemamo in uporabljamo. Mimogrede, opuščanje vezaja pri pregibanju in izpeljevanju velikočrkovnih kratic se zdi smiselna ideja - zakaj bi namreč podvajali oznake.</p>
               <p xml:id="suss-arhiv-000295.p8">Nekateri trdijo, da bi bilo kratice, podobne vašemu primeru, (ko bi se ustalile) najboljše pisati kar v obliki običajne besede, ne več kratice, torej <q rend="italic">teve</q>, <q rend="italic">vece</q>, <q rend="italic">cede</q> in <q rend="italic">pece</q> (ali <q rend="italic">pisi</q>) namesto <q rend="italic">TV</q>, <q rend="italic">WC</q>, <q rend="italic">CD</q> in <q rend="italic">PC</q>. Pri primeru <q rend="italic">PC</q> (<q rend="italic">pece</q>/<q rend="italic">pisi</q>) pa vidimo, da ima tudi ta način uporabe kratice svoje težave. Kratica ima v angleščini seveda svojo izgovorno podobo, ki jo lahko prevzamemo skupaj s kratico ali pa tudi ne. Problem je v tem, da nekateri kratico <q rend="italic">PC</q> izgovarjajo po angleško, drugi pa po slovensko. Z angleškim izgovorom pa se tvorijo drugačne oblike pridevnika kot s slovenskim (<q rend="italic">pecejna</q>/<q rend="italic">pisijska</q> ali pecejevska/pisijevska).</p>
               <p xml:id="suss-arhiv-000295.p9">In zakaj mislim, da bi do opisanih težav sploh prišlo? Verjetno ne bo tako lahko prepričati tistih, ki to kratico (<q rend="italic">HACCP</q>) uporabljajo, da bojo opustili angleški izgovor, saj kratico strokovnjaki najverjetneje pogosteje (ali vsaj zelo pogosto) uporabljajo v izvornem jeziku. Zdi se, da bojo strokovnjaki, če že vztrajajo pri kratici, vztrajali tudi pri angleškem izgovoru. Predpostavljam, da se kratica izgovarja približno /ejčejsisipi/. Težava je pač v tem, da slovenska raba zaradi tega potem ni ustaljena, to pa ni več ne vem kako v redu. Obstaja sicer še tretja možnost branja kratic, ki je v slovenščini tudi zelo pogosta — <q rend="italic">/hac~c~p~/</q>, vendar ta ne ruši predlaganega tvorjenega pridevnika.</p>
               <p xml:id="suss-arhiv-000295.p10">Edino rešitev tovrstnih težav vidim v natančnem pregledu izgovorjave take kratice med njenimi stalnimi uporabniki, torej ali se izgovarja po slovensko, po angleško ali kako drugače. Pridevnik pa bi potem tvorili iz najpogostejše rabe, se pravi <q rend="italic">HACCPjna</q> analiza ali <q rend="italic">HACCPjska</q> analiza z ustreznim izgovorom. Res je, da bi to ugotavljanje "boljprimernosti" lahko prepustili govorcem samim, da bi se sami (skozi rabo seveda) odločili, katerega izmed obeh ponujenih pridevnikov bodo <q>institucionalizirali</q>. Po drugi strani pa se da (vsaj načeloma) takšnemu obdobju soobstoja dveh sprva še enakih možnosti izogniti. Neobstoj dvojnic bi moral pomeniti manj komunikacijskih težav, to pa bi vsekakor lahko pomenilo kvaliteto. Zavedam se, da ste vi gotovo takšen pregled izgovora opravili, preden ste se lotili slovenjenja omenjene kratice.</p>
               <p xml:id="suss-arhiv-000295.p11">Prosim, ne zamerite mi mojega poučujočega stila. Zgoraj napisana pripomba je bila edina, ki sem jo imel, in zdelo se mi jo je smiselno predstaviti.</p>
               <p xml:id="suss-arhiv-000295.p12">Če prav razumem, velja, da bolj ko je beseda strokovna, torej ožji ko je krog ljudi, ki jo uporablja, manj je verjetno, da bo (na dolgi rok) dobila zares ustaljeno slovensko branje. <q rend="italic">Pece/pisi</q> je ravno nekje vmes med <q rend="italic">veceji</q> in <q rend="italic">hacecepejem</q>. Sicer v to nisem prepričan, vendar se mi zdi, da računalničarji dejansko raje govorijo o <q rend="italic">pisijih</q> kot običajni uporabniki <q rend="italic">pecejev</q>. (V bistvu pa govorim tu zelo na pamet, brez pravih podatkov ali lastnega vedenja iz zgodovine.)</p>
               <p xml:id="suss-arhiv-000295.p13">Sicer pa vašim prizadevanjem v nobenem pogledu ne oporekam(o).</p>
            </div>
            <div type="reference" xml:id="suss-arhiv-000295.div3">
               <p xml:id="suss-arhiv-000295.p14">Glej tudi: <ref target="#suss-arhiv-000294">Jezikovnoprevajalska pobuda v zvezi s problematiko pridevniškosti slovenščine</ref>
               </p>
            </div>
         </div>
         <div type="article" xml:id="suss-arhiv-000296"
              corresp="http://www2.arnes.si/~lmarus/suss/arhiv/suss-arhiv-000296.html">
            <head>Vprašanje o širokih in ozkih samoglasnikih</head>
            <byline>Rok Žaucer</byline>
            <list type="keywords">
               <item>glasoslovje</item>
               <item>fonologija</item>
               <item>fonetika</item>
               <item>samoglasniki</item>
               <item>izgovorjava</item>
               <item>izgovarjava</item>
               <item>ozki e</item>
               <item>široki e</item>
               <item>ozki o</item>
               <item>široki o</item>
               <item>glasovi</item>
               <item>slovenščina</item>
            </list>
            <div type="question" xml:id="suss-arhiv-000296.div1">
               <p xml:id="suss-arhiv-000296.p1">Pri snemanju pop skladbe v tonskem studiju smo naleteli na težavo. Beseda spev se prebere z ozkim e ali s širokim e?</p>
            </div>
            <div type="answer" xml:id="suss-arhiv-000296.div2">
               <p xml:id="suss-arhiv-000296.p2">Ozki e, ki se v standardni slovenščini pojavlja recimo v besedi 'res', bom zapisoval kot e&gt;, široki e, ki se pojavlja na primer v besedi 'bes', pa kot e&lt;.</p>
               <p xml:id="suss-arhiv-000296.p3">Takole zapisuje Slovar slovenskega knjižnega jezika (ki vedno navaja najprej imenovalniško obliko, potem pa še rodilniško, ki se pojavlja tudi v ostalih neimenovalniških sklonih (včasih z izjemo tožilnika, kar bo v nadaljevanju zanemarjeno)): /spe&lt;v/, /spe&gt;va/ in /spe&gt;v/, /spe&gt;va/</p>
               <p xml:id="suss-arhiv-000296.p4">Ubesedeno to pomeni, da se v knjižnem jeziku pojavljata oba izgovora, torej v imenovalniku tako široki kot ozki e, v ostalih sklonih pa vedno ozki. Če se osredotočimo na premenjujoči vzorec, naj povem, da je premenjavanje med širokim e-jem v imenovalniku in ozkim e-jem v ostalih sklonih v knjižnem jeziku pogost vzorec, pojavlja se naprimer v /rde&lt;č/ (avto), /rde&gt;čega (avta), /kme&lt;t/, kme&gt;ta/ ...</p>
               <p xml:id="suss-arhiv-000296.p5">Moram pa priznati, da me je kot mlajšega Ljubljančana navedba rabe 'speva' s širokim e-jem v SSKJ presenetila, saj rabe nimam v zavesti, je pa seveda tudi res, da beseda ne spada ravno med tiste, ki bi jih v vsakdanjem jeziku prav pogosto slišal. V ljubljanščini, kot jo govorim sam, tega premenjujočega se vzorca ni: /rde&gt;č/ (avto), /rde&gt;čega/ (avta), pa /rde&gt;ča/ (palica), na drugi strani pa /kme&lt;t/, /kme&lt;ta/. Pri glasovno podobni besedi 'hlev' pa tudi SSKJ beleži samo rabo z ozkim e-jem. Vsekakor pa premenjujoči se vzorec poznam iz knjižnega oziroma bolj formalnega jezika, npr. /rde&lt;č/, /rde&gt;čega/, /gne&lt;v/, /gne&gt;va/ ...</p>
               <p xml:id="suss-arhiv-000296.p6">Po drugi strani pa poznam premenjujoči se vzorec tudi iz pogovornega jezika, torej ne samo iz knjižnega, in sicer iz govora svoje mame, recimo da Ljubljančanke poznih srednjih let. Kar se knjižnega (normativnega) jezika tiče, ta običajno ne odraža ravno najsodobnejše rabe. Ampak kot sem zapisal, očitno v Ljubljani danes obstajata oba vzorca, raba enega ali drugega pa je verjetno pogojena s starostno skupino (kar seveda ne pomeni, da noben starejši ne uporablja vzorca mlajših in obratno). Ne vem tudi, koliko je bil govor moje mame morda vplivan od norme (za nekatere druge vidike se mi zdi, da kar precej) - očetov govor na primer premenjavanja ne izpričuje. Moja splošna opazka o ljubljanščini bi bila v prid nepremenjujočemu vzorcu.</p>
               <p xml:id="suss-arhiv-000296.p7">Kot Ljubljančan lahko pišem samo o ljubljanskem govoru, ker ostale pač poznam zelo slabo, pa še to zgolj iz priložnostnih in nesistematičnih opažanj. Edino, kar še lahko dodam, je to, da primorščina (bojda tudi štajerščina) širokega in ozkega e-ja sploh ne loči in torej tudi premenjujočega vzorca ne more imeti (oz. ga Primorci sami ne morejo slišati). Je pa zelo verjetno, da kje obstaja premenjujoči vzorec tudi ne glede na starostno pripadnost, torej obče v skupnosti. Literature za preverjanje te trditve žal nimam pri roki, pravzaprav je nimam niti v radiju 100 km, tako da ...</p>
               <p xml:id="suss-arhiv-000296.p8">Dodati moram, da tale zapis poenostavlja oz. v celoti zanemarja vlogo, ki jo v premenjavanju igrajo odprtost zloga, tj. okoliščina, ali se zlog konča na samoglasnik (odprt zlog) ali na soglasnik (zaprt zlog), pa (morda na to vezana) dolžina samoglasnika, (ne)končnost zloga v besedi in naglas; v vsem tem gre iskati vzroke za en ali drugi vzorec v posamezni besedi, gledano tako zgodovinsko kot sinhrono. Na prvi pogled se zdi izmed naštetih razlag najverjetnejša ta, da premenjavanje pogojuje odprtost oziroma zaprtost zloga, tj. da se v odprtem zlogu pojavlja ozki e /rde&gt;-če-ga/, v zaprtem pa široki e /rde&lt;č/. Širša razprava bi seveda vključevala tudi isti pojav pri o-ju: /vzro&lt;k/, /vzro&gt;ka/ ali /vzro&lt;k/, /vzro&lt;ka/. Vendar pa se za instant odgovor razpisovanje v to smer ne zdi smiselno.</p>
            </div>
            <div type="reference" xml:id="suss-arhiv-000296.div3">
               <p xml:id="suss-arhiv-000296.p9">Glej tudi: <ref target="#suss-arhiv-000056">Rally ali reli</ref>in <ref target="#suss-arhiv-000058">Jazz ali džez</ref>
               </p>
            </div>
         </div>
         <div type="article" xml:id="suss-arhiv-000297"
              corresp="http://www2.arnes.si/~lmarus/suss/arhiv/suss-arhiv-000297.html">
            <head>Velika začetnica in naštevanje</head>
            <byline>Rok Žaucer in Franc Marušič</byline>
            <list type="keywords">
               <item>velika začetnica</item>
               <item>naštevanje</item>
               <item>prevopis</item>
               <item>slovenščina</item>
            </list>
            <div type="question" xml:id="suss-arhiv-000297.div1">
               <p xml:id="suss-arhiv-000297.p1">Zanima me raba velike začetnice in ločil pri naštevanju večjih sklopov besedila v alinejah. Imam uvodni stavek, ki se zaključi z dvopičjem, nato pa naštetih več alinej. V vsaki alineji je več stavkov.</p>
            </div>
            <div type="answer" xml:id="suss-arhiv-000297.div2">
               <p xml:id="suss-arhiv-000297.p2">Na podobno vprašanje smo pred časom že odgovarjali. Vprašanje in odgovor nanj se nahajata tudi v našem spletnem arhivu. Oglejte si ga <ref target="#suss-arhiv-000298">tukaj</ref>. Dodajam pa vam še par besed o vašem konkretnem problemu.</p>
               <p xml:id="suss-arhiv-000297.p3">Če se v posamezni alineji nahaja več stavkov, kar navajate kot vaš konkretni primer, se zdi, da so posamezne alineje med seboj tudi bolj ločene, torej bolj pomensko samostojne. V takem primeru je bolj smiselno uporabljati na koncu vsake alineje piko, ki zaključi sklop tematsko sorodnih stavkov, združenih v alinejo. Zdi se, da se takšne alineje med seboj ne dopolnjujejo oziroma da bi lahko obstajale tudi kot samostojni deli besedila. Seveda o vašem konkretnem tekstu ne vem nič, vse to so le špekulacije.</p>
               <p xml:id="suss-arhiv-000297.p4">Če znotraj alineje obstajajo pike, potem se zdi res rahlo čudno, da bi alineje med seboj ločevali z vejico. To bi zgledalo, kot da sta zadnji in prvi stavek dveh zaporednih alinej bolj tesno povezana kot dva s piko ločena stavka znotraj posamezne alineje.</p>
               <p xml:id="suss-arhiv-000297.p5">Tudi če pišemo na koncu vsake alineje piko, alineje pa začenjamo z veliko začetnico, nam še vedno ostane vprašanje, kaj narediti s prvo alinejo, ali tudi tam pisati veliko začetnico tako kot v vseh drugih alinejah ali raje malo, saj je prva alineja nadaljevanje uvodnega stavka, ki smo ga končali z dvopičjem. Dokončnega odgovora vam ne morem dati. Tako mala kot velika začetnica imata dobre razloge za in proti.</p>
            </div>
            <div type="reference" xml:id="suss-arhiv-000297.div3">
               <p xml:id="suss-arhiv-000297.p6">Glej tudi: <ref target="#suss-arhiv-000298">Velika začetnica pri naštevanju</ref>.</p>
            </div>
         </div>
         <div type="article" xml:id="suss-arhiv-000298"
              corresp="http://www2.arnes.si/~lmarus/suss/arhiv/suss-arhiv-000298.html">
            <head>Velika začetnica pri naštevanju</head>
            <byline>Franc Marušič</byline>
            <list type="keywords">
               <item>velika začetnica</item>
               <item>naštevanje</item>
               <item>pravopis</item>
               <item>slovenščina</item>
            </list>
            <div type="question" xml:id="suss-arhiv-000298.div1">
               <p xml:id="suss-arhiv-000298.p1">Ali pri naštevanju, recimo naslovov, za vrstično oznako ali številko, nadaljujemo z veliko ali malo začetnico (je morda pravilno oboje?)? Npr.:</p>
               <p xml:id="suss-arhiv-000298.p2">- Vrstica 1. Nadaljevanje teksta ... <lb/>- Naslov 1 <lb/> - Poglavje 1 <lb/> ali <lb/> - vrstica 1. Nadaljevanje teksta <lb/> - naslov 1 <lb/> - poglavje 1</p>
               <p xml:id="suss-arhiv-000298.p3">Ali velja enako pravilo, če vrstice številčimo ali označujemo z drugimi znaki. Hvala za ta in vse prejšne odgovore. Močno upam, da bo ŠUSS ponovno zaživel.</p>
            </div>
            <div type="answer" xml:id="suss-arhiv-000298.div2">
               <p xml:id="suss-arhiv-000298.p4">Bojim se sicer, da vašega vprašanja ne razumem prav dobro, a vam bom vseeno skušal odgovoriti.</p>
               <p xml:id="suss-arhiv-000298.p5">Pri naštevanju imate vsekakor več možnosti. Bolj pomembno kot to, katero izberete, je, da izbrano možnost upoštevate skozi celoten tekst (oziroma seznam) in da možnost, ki ji sledite, ne nasprotuje logiki pisanja, postavljanja ločil ... O "pravilnosti" le ene ali obeh možnosti je torej v tem primeru manj smiselno govoriti.</p>
               <p xml:id="suss-arhiv-000298.p6">Izbira začetnice je do neke mere odvisna tudi od izbire končnega ločila v vsaki vrstici. Če boste vrstice pisali brez ločila, potem je verjetno vseeno, kako začenjate vrstico, saj vrstici ne podeljujete vrednosti stavka. Če boste vrstice zaključili z vejico, potem je verjetno smiselno, da jih (z izjemo prve) začenjate z malo začetnico; nenavadno bi namreč zgledalo, če bi sredi stavka pisali veliko začetnico. Enako bi bilo rahlo čudno, če bi vrstice končevali s piko, vrstice pa začenjali z malo začetnico, saj bi vrsticam s piko dali vrednost stavka, ki ga običajno pač začenjamo z veliko začetnico. Kot še ena možnost se namesto vejice ali pike za naštevkom včasih postavlja podpičje, po istem sklepanju spet običajno z nadaljevanjem z malo začetnico. (No, da ne bomo preveč vsiljevali svojih 'logik' in preferenc, je vseeno treba omeniti, da se v rabi pojavlja tudi zapis, ki naštevke začenja z veliko začetnico ne glede na način zaključevanja posameznih naštevkov, torej ne glede na to, ali so posamezni naštevki zaključeni z vejico, s podpičjem ali pa so celo brez ločila.)</p>
               <p xml:id="suss-arhiv-000298.p7">Meni osebno se nekako zdi, da je--ker bo naš seznam pač bral še kdo drug, ne le mi sami--vrstici treba določiti nekakšno vrednost (v pomoč bralcu) in ji v ta namen dati nekakšno ločilo. Izbira ločila pa bo vplivala na izbiro začetnice. Ločilo je, kot rečeno, povezano s tem, kaj vam vrstica predstavlja. Če so vrstice nekakšne zaključene celote, ki nimajo veliko zveze z ostalimi naštevanimi enotami, potem je morda res smiselno na konec dati piko. Podobno je bolj smiselno, da na koncu vrstice napišete vejico, če se vrstice smiselno dopolnjujejo ...</p>
               <p xml:id="suss-arhiv-000298.p8">Naj stvar malo opredmetimo.</p>
               <p xml:id="suss-arhiv-000298.p9">Danes sem: <lb/>- jedel zajtrk,<lb/> - pomil posodo,<lb/> - prebral časopis,<lb/> - šel v trgovino,<lb/> - kupil zbornik ŠUSS,<lb/> - pretekel 10 km,<lb/> - šel na pivo,<lb/> - pojedel burek.</p>
               <p xml:id="suss-arhiv-000298.p10">Neumnosti, vredne pozabe: <lb/>- Za narediti pohano pomarančo bi pomarančo najprej olupili, povaljali v drobtinah in potem vso zadevo ocvrli. <lb/> - Ocvrli bi lahko tudi lubenico, kar bi predstavljalo, če je ne bi razrezali na koščke, družinski krožnik. <lb/> - Podobno kot imajo po kitajskih restavracijah goreč sladoled, bi lahko naredili tudi gorečo jagodo, tako da bi jo povaljali v drobtinah, potem pa dali v lonček z žganjem, kjer bi se vsa stvar popekla. <lb/> - Takšen goreč sladoled bi lahko opremili tudi s kakšno mini petardico ali pa bi namesto sladoleda namestili v notranjost še več žganja, kar bi v določenem trenutku moralo zaradi stalnega segrevanja počiti, kar bi bilo neznansko smešno. <lb/> - Nisem še videl pripomočka za lažje trebljenje nosu, kar bi bilo vsekakor treba razvijati.</p>
               <p xml:id="suss-arhiv-000298.p11">V obeh gornjih primerih je vsak nov naštevek v seznamu označen s črtico/pomišljajem. Morda bi nas pri uporabi številk lažje potegnilo v pisanje velike začetnice, saj za številko običajno pišemo piko (1. ...), za piko pa smo navajeni videti veliko začetnico. Drugače pa bi mogoče bilo, če bi za številčenje naštevkov pisali 1) ... (Se pa spet zdi možno, da nam številčno začenjanje posameznih naštevkov--v primerjavi z recimo črtičnim/pomišljajnim--pomeni večjo vizualno prekinitev seznama, večjo samostojnost posameznih točk, in se bomo pri takem tipu seznama mogoče prej odrekli zgoraj opisanemu načelu, da ločilo nekako določi naštevku vrednost, in začenjali z veliko začetnico ne glede na način zaključevanja naštevka v prejšnji vrstici.)</p>
               <p xml:id="suss-arhiv-000298.p12">Na kratko, s stališča pisca je bralcu smiselno pomagati, trdnih "pravil" pa pri teh zadevah v splošni rabi ne more biti--na primer za objavo v znanstvenih in strokovnih revijah se taka določila pogosto postavljajo, a so vsakič sproti tudi izrecno specificirana, ker se med posameznimi revijami pač razlikujejo. Kako boste po svojem mnenju bralcu delo najbolj olajšali, bo deloma vedno odvisno od vaših osebnih nazorov in preferenc.</p>
            </div>
            <div type="comment" xml:id="suss-arhiv-000298.div3">
               <p xml:id="suss-arhiv-000298.p13">Hvala. Odgovor mi zadostuje</p>
            </div>
            <div type="reference" xml:id="suss-arhiv-000298.div4">
               <p xml:id="suss-arhiv-000298.p14">Glej tudi: <ref target="#suss-arhiv-000297">velika začetnica, naštevanje</ref>.</p>
            </div>
         </div>
         <div type="article" xml:id="suss-arhiv-000299"
              corresp="http://www2.arnes.si/~lmarus/suss/arhiv/suss-arhiv-000299.html">
            <head>Kaj pomeni 'performance'</head>
            <byline>Rok Žaucer</byline>
            <list type="keywords">
               <item>performance</item>
               <item>pomen</item>
               <item>slovenščina</item>
            </list>
            <div type="question" xml:id="suss-arhiv-000299.div1">
               <p xml:id="suss-arhiv-000299.p1">Pomen besede: performance?</p>
            </div>
            <div type="answer" xml:id="suss-arhiv-000299.div2">
               <p xml:id="suss-arhiv-000299.p2">Spodaj je navedeno geslo iz Velikega angleško-slovenskega slovarja avtorjev Grad, Škerlj, Vitorovič, ki je izšel pri DZS leta 1994.</p>
               <p xml:id="suss-arhiv-000299.p3">performance <hi rend="italic">n izvršitev; storitev, delo, učinek; predstava, prireditev, igra, nastop; </hi> econ <hi rend="italic">kvaliteta proizvoda; ~ test preiskus dela, učinka; ~ in kind dejansko delo; ~ chart diagram delovnega učinka; ~ standard norma kakovosti</hi>
               </p>
               <p xml:id="suss-arhiv-000299.p4">Performance je tudi pojem v jezikoslovju. Zdi se mi, da je ta pojem uvedel Noam Chomsky, ko je ločil competence - jezikovno zmožnost (Golden (1996) to prevaja kot 'stavkotvorno znanje') in performance - jezikovno rabo (znanje o smiselni rabi jezika). Razlikovanje samo med jezikovnim sistemom in jezikovno rabo je prvi uvedel De Saussure (1916), a se je pri njem to imenovalo francosko langue (po Golden 'jezik') vs. parole ('govor', tj. psihološko-fizikalna entiteta).</p>
               <p xml:id="suss-arhiv-000299.p5">~~~~~~~~</p>
               <p xml:id="suss-arhiv-000299.p6">V današnjih časih ima ta beseda, ki jo v slovenščini izgovarjajo /performans/, z naglasom na 'o', še eno zelo popularno rabo. Ker niste napisali, od kje izvira vaša beseda, sem najprej pomislil, da imate v mislih angleško besedo in njen pomen. Prepričan sem tudi bil, da se v slovenščini ta beseda oz. njen pomen tudi v zapisu že podomačuje v 'performans'. Slovar slovenskega knjižnega jezika te besede ne pozna, verjetno zato, ker se je uveljavila šele po izidu te publikacije. Dve verziji zapisa se sicer nahajata v Besedišču slovenskega jezika, 'performanca' in 'performansa', vendar ni jasno, ali sta bili ti besedi zabeleženi s spodaj opisanim pomenom ali ne. Zelo verjetno ne, kajti tudi ta publikacija je že malo "v letih".</p>
               <p xml:id="suss-arhiv-000299.p7">Kakorkoli že, izraz 'performance' oziroma 'performans' se danes pri nas uporablja za označevanje vrste uprizoritvene dejavnosti. Če ga primerjamo s klasičnimi dramskimi predstavami, potem je nastopajoči umetnik (včasih poimenovan 'performer') sicer podoben igralcu, vendar igralec v klasični dramski predstavi dejansko igra (nekoga drugega), nastopajoči v performansu pa v predstavi (performanceu oz. performansu) ne igra, temveč zares počne, kar pač že počne. Gre za nekakšno, načeloma enkratno "javno" umetniška aktivnost, za to, da akter pred občinstvom "živi umetnost", raje kot da jo ustvarja z igro. Pri klasični drami gre običajno za večkrat ponovljeno uprizoritev, ki dokaj strogo sledi dramskemu besedilu.</p>
               <p xml:id="suss-arhiv-000299.p8">Dramsko besedilo često doživi tudi več različnih uprizoritev, torej v različnih režijah in v izvedbi različnih dramskih ansamblov, pri performansu pa naj bi bila tudi idejna zasnova relativno bolj pomembna kot sama dovršenost izvedbe, posamezen performans pa se odvije enkrat samkrat. Klasična dramska uprizoritev se običajno odigra v dvorani na odru, pred občinstvom, ki je prišlo z namenom ogledati si predstavo, performansi pa so idejno često zasnovani kot manj izstopajoč spremljevalec tekočega življenja kakega javnega prostora, tako da je posledično tudi občinstvo bolj naključno. V takem primeru bi lahko rekli, da namesto da občinstvo pride gledat dramo, pride umetnik nagovarjat naključno občinstvo. Nadalje gre pri klasični drami običajno za dokaj striktno delitev vlog med pisca dramskega besedila, igralce, režiserja ..., pri čemer vsaj pisec in igralec tipično nista ista oseba. Po drugi strani pa je pri performansu, ker naj bi šlo za nekakšno "umetnost v živo", avtor često tudi akter. Nenazadnje iz omenjenih značilnosti performansa izhaja tudi to, da je pri tej zvrsti v večji meri izginila dramska zgodba v klasičnem pomenu. Pri performansih se pogosto uporabljajo tudi rekviziti, efekti ..., ki jih v klasični drami ne pričakujemo. Seveda pa je jasno, da obeh različic uprizoritvene umetnosti ni vedno ravno lahko ločiti, še posebej ko iz najbolj tipičnega pojmovanja drame preidemo v razne variacije, kot so monodrama, poulično gledališče, razne moderne, bolj spektakelske uprizoritve dram itd. Zgornje značilnosti so le neke prototipične, ene od možnih, nikakor pa ne nujnih značilnosti klasične drame oziroma performansa.</p>
               <p xml:id="suss-arhiv-000299.p9">P. S. <lb/>V debati, ki je obrodila tale odgovor, smo v šali določili tudi naslednjo definicijo performansa: kulturno-umetniška akcija s politično-estetskim nabojem, neredko vezana na novejše tehnologije in vsaj v Ljubljani pogosto locirana v Galeriji Kapelica.</p>
            </div>
         </div>
         <div type="article" xml:id="suss-arhiv-000300"
              corresp="http://www2.arnes.si/~lmarus/suss/arhiv/suss-arhiv-000300.html">
            <head>'Bolnica' ali 'bolnišnica'?</head>
            <list type="keywords">
               <item>izgovorjava</item>
               <item>izgovarjava</item>
               <item>slovenščina</item>
            </list>
            <div type="question" xml:id="suss-arhiv-000300.div1">
               <p xml:id="suss-arhiv-000300.p1">Definicija: Bolnišnica (ustanova?)<lb/>Bolnica (bolna ženska, ali tudi ustanova?)</p>
            </div>
            <div type="answer" xml:id="suss-arhiv-000300.div2">
               <p xml:id="suss-arhiv-000300.p2">Na podobno vprašanje smo že odgovarjali, zato vam spodaj pripenjamo kar takratno vprašanje in odgovor. Na kratko pa tole: 'bolnišnica' je vsekakor ustanova, /bOlnica/ (z naglasom na 'o') je ravnotako ustanova, medtem ko je /bolnIca/ (naglas na 'i') bolna ženska.</p>
            </div>
            <div type="reference" xml:id="suss-arhiv-000300.div3">
               <p xml:id="suss-arhiv-000300.p3">Naprej glej: <ref target="#suss-arhiv-000169">Bolnica ali Bolnišnica</ref>.</p>
            </div>
         </div>
         <div type="article" xml:id="suss-arhiv-000301"
              corresp="http://www2.arnes.si/~lmarus/suss/arhiv/suss-arhiv-000301.html">
            <head>Pomen besede 'jubilej'</head>
            <list type="keywords">
               <item>pravopis</item>
               <item>slovenščina</item>
               <item>pomeni besed</item>
               <item>ločila</item>
            </list>
            <div type="question" xml:id="suss-arhiv-000301.div1">
               <p xml:id="suss-arhiv-000301.p1">Jubilej je ?!</p>
            </div>
            <div type="answer" xml:id="suss-arhiv-000301.div2">
               <p xml:id="suss-arhiv-000301.p2">Kot odgovor vam navajamo geslo iz Slovarja slovenskega knjižnega jezika:</p>
               <p xml:id="suss-arhiv-000301.p3">jubilej <hi rend="italic">-a m (e) važnejša obletnica, zlasti v življenju ali delu kake pomembne osebe, ustanove: praznovati, proslavljati jubilej; čestitati za jubilej, ob jubileju; publ. delovni, umetniški, življenjski jubilej / vznes. očetu za osemdeseti jubilej poklanjamo naslednjo pesem osemdesetletnico / redko jubilej ob tridesetletnici njegovega dela praznovanje jubileja</hi>
               </p>
            </div>
         </div>
         <div type="article" xml:id="suss-arhiv-000302"
              corresp="http://www2.arnes.si/~lmarus/suss/arhiv/suss-arhiv-000302.html">
            <head>Izvor besede 'špedicija'</head>
            <list type="keywords">
               <item>Izvor besede</item>
               <item>špedicija</item>
               <item>spedicija</item>
               <item>slovenščina</item>
            </list>
            <div type="question" xml:id="suss-arhiv-000302.div1">
               <p xml:id="suss-arhiv-000302.p1">Prosil bi za pojasnilo in izvor besede ŠPEDICIJA - ŠPEDITER</p>
            </div>
            <div type="answer" xml:id="suss-arhiv-000302.div2">
               <p xml:id="suss-arhiv-000302.p2">Za začetek sem pogledal v Slovar slovenskega knjižnega jezika (SSKJ), ki je poln zanimivih in uporabnih definicij:</p>
               <p xml:id="suss-arhiv-000302.p3">špedicija <hi rend="italic">tudi spedicija -e z (i) delovna organizacija, ki v domačem in mednarodnem prometu opravlja posle v zvezi z odpravo, odpravljanjem blaga, tovora: predstavniki špedicije / mednarodna špedicija // dejavnost te delovne organizacije: špedicija blaga; podjetje za špedicijo</hi>
               </p>
               <p xml:id="suss-arhiv-000302.p4">V spodnjem geslu se prvi dve različici besede razlikujeta v naglasu (na drugem ali tretjem zlogu, enako velja za drugi par (3. in 4. različica))</p>
               <p xml:id="suss-arhiv-000302.p5">špedicIjski <hi rend="italic">tudi špedIcijski tudi spedicIjski tudi spedIcijski -a -o prid. (i; i) nanašajo? se na špedicijo: špedicijski stroški / špedicijska pogodba</hi>
               </p>
               <p xml:id="suss-arhiv-000302.p6">špediter <hi rend="italic">tudi spediter -ja m (e) 1. delovna organizacija, ki v domačem in mednarodnem prometu opravlja posle v zvezi z odpravo, odpravljanjem blaga, tovora: uvoznik je sklenil pogodbo s špediterjem / selitev je opravil špediter 2. v nekaterih deželah lastnik špedicije: njegov oče je špediter</hi>
               </p>
               <p xml:id="suss-arhiv-000302.p7">Verbinčev slovar tujk pravi naslednje: <lb/>spedicija <hi rend="italic">-e ž (ital. spedizione iz spedire poslati) 1. prevoz, odprava, odprema, (raz)pošiljanje blaga, 2. prevozništvo, odpravništvo (podjetje);</hi>
               </p>
               <p xml:id="suss-arhiv-000302.p8">spedicijsk-a -o <hi rend="italic">prevozen (-i stroški), prevozniški, ki se tiče spedicije.</hi>
               </p>
               <p xml:id="suss-arhiv-000302.p9">spediter-ja <hi rend="italic">m (nem. Spediteur iz ital.) prevoznik odpravnik špedicija -e ž, špediter -ja m [iz ital.] gl. spedicija, spediter</hi>
               </p>
               <p xml:id="suss-arhiv-000302.p10">Iz Slovarja tujk je približen izvor že razviden; tako kot veliko prevzetih besed je tudi ta do slovenščine prišla prek nemščine. Za natančnejši izvor pa je treba pogledati v temu namenjeni slovar. Slovenski etimološki slovar (SES) Marka Snoja ima geslo 'špedicija', kar je drugače od Slovarja tujk, ki ima kot glavno geslo 'spedicija'. Sledi približen navedek gesla iz SES. Snoj pravi, da je beseda 'špedicija' povzeta in prilagojena prek nemške 'Spedition' iz italijanske 'spedizione' s pomenom "špedicija" oz. sprva "prevoz, odprava". To se je razvilo iz latinske besede 'expeditio' s pomenom "pohod, vojni pohod", ta pa je izpeljanka iz latinske 'expedire' s pomenom "pripraviti na bojni pohod", izvorno pa "osvoboditi, odstraniti okove". Ker je tudi razlaga besede 'ekspedicija' zelo zanimiva, bom povzel še to geslo: 'ekspedicija' prevzeto iz latinščine prek nemščine. Latinska beseda 'expeditio' pomeni "vojaški pohod, odprava", kar je izpeljanka iz glagola 'expedire' "razvezati, osvoboditi, pustiti oditi". Latinski glagol je prvotno pomenil le "odstraniti okove z nog", saj je sestavljen iz 'ex' "iz" in glagola, nastalega iz latinske 'pedica', s pomenom "okovi". 'Pedica' je izpeljanka iz latinske 'pes', ki pomeni "noga".</p>
            </div>
         </div>
         <div type="article" xml:id="suss-arhiv-000303"
              corresp="http://www2.arnes.si/~lmarus/suss/arhiv/suss-arhiv-000303.html">
            <head>Kaj pomeni beseda 'evalvacija'</head>
            <list type="keywords">
               <item>pomen besede</item>
               <item>evaluacija</item>
               <item>evalvacija</item>
               <item>slovenščina</item>
            </list>
            <div type="question" xml:id="suss-arhiv-000303.div1">
               <p xml:id="suss-arhiv-000303.p1">Zanima me pomen besede "evaluacija".</p>
            </div>
            <div type="answer" xml:id="suss-arhiv-000303.div2">
               <p xml:id="suss-arhiv-000303.p2">Besede, po kateri sprašujete, nismo našli v nobenem priročniku, ki bi nudil tudi pomensko razlago. Brez razlage je taka oblika sicer zabeležena v Besedišču slovenskega jezika, kjer je zbrano gradivo, ki ni bilo uvrščeno v SSKJ. Sklepamo, da gre za zapisno različico besede, ki se v SSKJ, Slovenskem pravopisu (2001) in Verbinčevem Slovarju tujk pojavlja zapisana kot 'evalvacija'. Iz teh treh priročnikov navajamo tudi razlago pojma.</p>
               <p xml:id="suss-arhiv-000303.p3">SSKJ: <lb/>evalvacija <hi rend="italic">-e ž (a) knjiž. ocenitev, ovrednotenje: kritika je opozorila na nekritično evalvacijo rezultatov testiranja</hi>
               </p>
               <p xml:id="suss-arhiv-000303.p4">Slovenski pravopis:<lb/>evalvacija <hi rend="italic">(knjižno neobčevalno) ocenitev, ovrednotenje</hi>
               </p>
               <p xml:id="suss-arhiv-000303.p5">Slovar tujk: <lb/>Evalvacija <hi rend="italic">[fr. evaluation iz lat. valere veljati] določitev vrednosti, cenitev; ...</hi>
               </p>
            </div>
            <div type="reference" xml:id="suss-arhiv-000303.div3">
               <p xml:id="suss-arhiv-000303.p6">Glej tudi: <ref target="#suss-arhiv-000304">Kako sloveniti besedi 'evalvirati' in 'avoluirati'?</ref>.</p>
            </div>
         </div>
         <div type="article" xml:id="suss-arhiv-000304"
              corresp="http://www2.arnes.si/~lmarus/suss/arhiv/suss-arhiv-000304.html">
            <head>Kako sloveniti besedi 'evalvirati' in 'avoluirati'</head>
            <byline>Rok Žaucer</byline>
            <list type="keywords">
               <item>evalvirati</item>
               <item>avoluirati</item>
               <item>slovenjenje tujk</item>
               <item>tujke</item>
               <item>slovenščina</item>
            </list>
            <div type="question" xml:id="suss-arhiv-000304.div1">
               <p xml:id="suss-arhiv-000304.p1">Odkar se zelo trudimo posloveniti prav vsako tujo besedo, zadnje čase veliko evalviramo in evoluiramo. Zanima me natančna definicija besed: <lb/>EVALVIRATI<lb/>AVOLUIRATI</p>
            </div>
            <div type="answer" xml:id="suss-arhiv-000304.div2">
               <p xml:id="suss-arhiv-000304.p2">Ker sprašujete po definicijah, sem odgovor začel iskati v Slovarju slovenskega knjižnega jezika (SSKJ).</p>
               <p xml:id="suss-arhiv-000304.p3">evalvirati <hi rend="italic">-am dov. in nedov. (i) knjiž. oceniti, ovrednotiti: evalvirati znanje s posebnimi testi</hi>
               </p>
               <p xml:id="suss-arhiv-000304.p4">Gesel 'avoluirati' in 'evoluirati' SSKJ ne pozna. Verbinčev Slovar tujk pravi naslednje:</p>
               <p xml:id="suss-arhiv-000304.p5">evalvacija <hi rend="italic">-e z (fr. evaluation iz lat. valere- veljati) določitev vrednosti, cenitev; evalvirati- am določiti vrednost, oceniti.</hi>
               </p>
               <p xml:id="suss-arhiv-000304.p6">Gesel 'evaluirati' in 'avoluirati' pa v tem slovarju ni. Pogledal sem še v Webstrov angleško-angleški slovar (ki ga imam slučajno pri roki):</p>
               <p xml:id="suss-arhiv-000304.p7">evaluate<lb/>
                  <hi rend="italic"> 1 to find the value or amount of<lb/> 2 to judge or determine the worth or quality of; appraise <lb/> 3 Math. to find the numerical value of; express in numbers<lb/> SYN. estimate <lb/> evaluation n. <lb/> evaluative adj. <lb/> evaluator n. <lb/> Etymology [back-form. &lt; evaluation &lt; Fr evaluation &lt; OFr evaluer &lt; value &lt; valu]</hi>
               </p>
               <p xml:id="suss-arhiv-000304.p8">Iz tega lahko sklepamo, da je vaš 'evaluirati' verjetno le zapisna različica besede (bližje francoskemu in angleškemu zapisu besede z istim pomenom), ki v SSKJ in Slovarju tujk ni zabeležena, morda le zaradi njune starosti. No, v Besedišču slovenskega jezika (1987), ki vsebuje zbrane podatke, ki niso bili uvrščeni v SSKJ, sta zabeleženi tudi različici 'evaluacija' in 'evaluirati', tako da gre pri navedbi le ene dvojnice v SSKJ mogoče tudi za poskus poenotenja. Še bolj verjetno se to zdi zato, ker je 'evalvirati' edini navedeni zapis tudi v Slovenskem pravopisu (2001). Za različico 'avoluirati' pa bi si upal trditi, da je le tipkarski škrat.</p>
               <p xml:id="suss-arhiv-000304.p9">Iz ustnih virov (morda bi bilo bolje reči tipkanih) sem izvedel, da se zdi glagol 'evalvirati' menda marsikomu že rahlo arhaičen. Sedaj naj bi se bolj uporabljala oblika 'evaluirati', torej različica, ki je v SSKJ in Slovenskem pravopisu ni, pa tudi 'valorizirati' in izvorno domači ustreznici '(o-)vrednotiti', oceniti'. No, to so zgolj opazke, in po drugi strani se na primer zdi, da se--recimo v kontekstu prenove šolskega sistema--po javnih občilih več sliši in bere samostalniško različico 'evalvacija' kot pa 'evaluacija'.</p>
               <p xml:id="suss-arhiv-000304.p10">V pisnobesedilnem korpusu Nova beseda (http://bos.zrc-sazu.si/index.html) ima iskalni niz 'evalvacij*' 371 zadetkov, iskalni niz 'evaluacij*' pa 16 (z uporabo zvezdice dobimo z enim iskanjem vse oblikoslovne različice, torej evalvacija, evalvacije, evalvacijski ... oz. evaluacija, evaluacije, evaluacijski ...). Iskanje za glagolsko obliko z nizom 'evalvira*' vrne 21 zadetkov, z nizom 'evaluira*' pa 1 zadetek. Po tem korpusu sodeč se torej v sodobni rabi pojavljata obe obliki, v prednosti pa je oblika 'evalvirati' oziroma 'evalvacija'. Pri interpretaciji teh podatkov pa se je treba zavedati, da navajani korpus v več kot 90 odstotkih sestoji iz besedil časnika Delo. Ker so ta besedila iz leta 1997 in kasneje, podatki vsekakor odevajo sodobno rabo, vendar po drugi strani taka prevlada besedil iz Dela pomeni tudi to, da je povsem mogoče, da gre pri prevladi različice 'evalvacija' nad 'evaluacijo' za lektorsko politiko dotičnega časnika, ki lahko odseva celo osebno preferenco zgolj enega samega človeka, in podatkov torej ne moremo vzeti kot ravno reprezentančnih. Morda imajo že pri recimo časniku Večer ravno nasprotno lektorsko politiko, da o vseh mogočih drugih pisnih virih sploh ne govorimo. Bolj uravnoteženi korpus FIDA pa mi žal ni dostopen.</p>
               <p xml:id="suss-arhiv-000304.p11">Iz mladih let se tudi spomnim, kako smo pogosto govorili o 'devalvaciji dinarja' in prav nikoli o kakršnikoli 'devaluaciji', enako 'devalvirati' in ne 'devaluirati'. Ker sta besedi sorodni (morda ju lahko primerjamo z domačim parom 'ovrednotenje' vs. 'razvrednotenje'), bi lahko pričakovali od njiju tudi podobne vzorce obnašanja, vendar če je res, da je različica 'evalvirati' v zatonu (kar se sicer ne sklada s podatki iz korpusa Nova beseda), potem vsaj pri glagolskih oblikah 'devalvirati' in 'evaluirati' obeh besed tudi danes ne tretiramo po istem kopitu. Angleško-slovenski/slovensko-angleški poslovni slovar iz leta 1995 (DZS in Peter Collin Publishing) namreč še vedno navaja obliko 'devalvacija' (angleško geslo 'evaluate'/'evaluation' pa prevaja z 'vrednotiti' oziroma 'vrednotenje', torej o evaluaciji/evalvaciji od tod ne zvemo nič), pa tudi v Novi besedi na iskalni niz 'devaluacij*' ne dobimo nobenega zadetka, na 'devalvacij*' pa 357 (podobno na 'devalvira*' 132, na 'devaluira*' nobenega).</p>
               <p xml:id="suss-arhiv-000304.p12">Še zanimivost. V nemščini, za slovenščino do nedavnega gotovo najvplivnejšem tujem jeziku, očitno obstaja ista dvojnost zapisa kot v slovenščini. Wahrigov enojezični nemški slovar (1981) navaja za glagol zgolj zapis 'evalvieren' in za samostalnik zgolj 'Evalvation', oboje tudi izgovorno z glasom /v/, ne /u/. Enako za glagol 'devalvieren' in samostalnik 'Devalvation'. Nasprotno pa Debenjakov Veliki nemško-slovenski slovar (DZS, 1994) navaja zgolj zapisa 'evaluieren' in 'Evaluation', izgovora pa ne navaja. Tudi z iskanjem po internetu dobimo zadetke z obema zapisnima različicama kot iskalnima nizoma. Ne vem, ali gre v današnji nemščini za dvojničnost tudi v izgovoru ali pa se morda vsaj glagol, zapisan kot 'evaluiren', vseeno izgovarja /eval'vir6n/ (zaradi drugačnega naglasa se vsaj za samostalnik 'Evaluation' zdi, da bi bil izgovor /evalua'cjon/ možen). V-jevski zapis po internetu sodeč obstaja tudi v nekaterih drugih germanskih jezikih, na primer švedščini.</p>
               <p xml:id="suss-arhiv-000304.p13">Današnja nemška zapisna in morebiti izgovorna dvojničnost bi lahko po eni strani izvirala iz vpliva tujih jezikov, na primer angleščine, po drugi strani pa je možno, da je v-jevski zapis poskus podomačitve besede (morda pisne prilagoditve izgovoru), ki pa nikdar ni uspel v celoti, in sta torej dve zapisni različici soobstajali že vse od prevzema besede. V Wahrigovem slovarju je namreč kot vir nemških 'evalvieren' in 'Evalvation' navedena francoščina, tam pa sta ustreznici u-jevski tako v zapisu ('evaluer', 'evaluation') kot v izgovoru. Obe omenjeni poti do današnjega dvojničnostnega stanja sta seveda možni tudi za slovenščino, obstaja pa verjetno za slovenščino še dodatna možnost, namreč z nemščino kot posrednikom. Da smo torej besedo prevzeli prek nemščine v v-jevskem zapisu in izgovoru, potem pa so u-jevske različice prišle kasneje prek drugih tujih jezikov, npr. angleščine. Slovenski etimološki slovar Marka Snoja besede 'evalvirati/evaluirati' ali kakšne sorodne besede žal ne navaja (oz. razlaga).</p>
            </div>
            <div type="reference" xml:id="suss-arhiv-000304.div3">
               <p xml:id="suss-arhiv-000304.p14">Glej tudi: <ref target="#suss-arhiv-000303">Kaj pomeni beseda 'evaluacija'?</ref>.</p>
            </div>
         </div>
         <div type="article" xml:id="suss-arhiv-000305"
              corresp="http://www2.arnes.si/~lmarus/suss/arhiv/suss-arhiv-000305.html">
            <head>Rodilnik zanikanja, prislovi in dober časopis</head>
            <byline>Franc Marušič</byline>
            <list type="keywords">
               <item>reklame</item>
               <item>rodilnik zanikanja</item>
               <item>rodilnik</item>
               <item>nikalnica</item>
               <item>genitiv</item>
               <item>sklanjanje</item>
               <item>slovenščina</item>
            </list>
            <div type="question" xml:id="suss-arhiv-000305.div1">
               <p xml:id="suss-arhiv-000305.p1">Eno vprašanje... Marketing Magazin že kar nekaj časa objavlja oglas s sloganom: <lb/>Dober časopis <lb/>življenje ne le zapisuje,<lb/>marveč ga tudi oblikuje.</p>
               <p xml:id="suss-arhiv-000305.p2">Enkrat sem poslal mail, v katerem sem protestiral, da se mi zdi, da je to narobe. (Bolj) prav se mi je zdelo: <hi rend="italic">Dober časopis življenja ne le zapisuje, marveč ga tudi oblikuje</hi>, ali pa <hi rend="italic">Dobrega časopisa življenje ne le zapisuje, marveč ga tudi oblikuje</hi>. Pa ni blo odgovora, ker pa mam na dnu maila moj gsm, me je njihova lektorica al neki tazga klicala enkrat ob 7:30 zjutri. Zbudila me je in valda sem bil čist nepripravljen, tko da sem samo poslušal, kao da je to čist prav, da ljudje z univerzitetno in podiplomsko izobrazbo to čist lepo uporabljajo in da rodilnik ni važen, če hočes nekaj poudariti... itd. pa da mi plebejci tega ne razumemo in bla bla bla... valda sem bil samo tiho in na koncu reku hvala za pojasnilo z jutranjim glasom še od prejšnjega dneva.</p>
               <p xml:id="suss-arhiv-000305.p3">Sam ker je ta oglas skoz prisoten me pa že ornk mot. <lb/>A JE RES PRAV AL NE?</p>
            </div>
            <div type="answer" xml:id="suss-arhiv-000305.div2">
               <p xml:id="suss-arhiv-000305.p4">Zadeva ni preprosta. Delno je odgovor povezan z vprašanjem rodilnika v zanikanih stavkih, zato je na dnu povezava na star ŠUSS-ov odgovor. Vendar je problem tukaj malo drugačen, zato moram nekaj stvari še dodati. Začel pa bi nekje drugje. Če sprašujete, kaj je prav, morete najprej definirat tisto, po čemer se zgledujete oz. po čemer ocenjujete pravilnost.</p>
               <p xml:id="suss-arhiv-000305.p5">Če sprašujete, ali je prav v slovenščini, potem je odgovor: ja, je prav. Govorci slovenščine očitno v taki zvezi uporabljajo tožilnik in očitno se vsaj avtorjem tega oglasa tožilnik ni zdel napačen. Moram reči, da se tudi meni slogan ne zdi slovnično napačen (sledeč mojemu jezikovnemu občutku). Če sprašujete, ali je prav v tradicionalni knjižni slovenščini, potem je odgovor verjetno drugačen. Tu se stvar začne komplicirati. Klasična knjižna slovenščina predpisuje v zanikanih stavkih predmet v rodilniku. Vendar pa se knjižna slovenščina spreminja in ravno tožilnik v zanikanih stavkih je ena od stvari, kjer se spreminjanje vidi. Po drugi strani pa ni niti nujno, da je omenjeni slogan primer zanikanega stavka.</p>
               <p xml:id="suss-arhiv-000305.p6">Za dani stavek res ni povsem jasno, ali je sploh zanikan. Že res, da ima nikalnico, a sama prisotnost nikalnice v stavku še ne pomeni takoj stavčne zanikanosti in posledično rodilnika. Zgled tega sta spodnji povedi. V primeru (1) je v rodilniku samo predmet odvisnika 'nog', ne pa tudi predmet glavnega stavka '40-kilogramsko ribo'. V primeru (2) pa je nikalnica v glavnem stavku, tožilniški predmet pa v podrednem. V rodilniku je torej samo predmet stavka, v katerem je tudi nikalnica.</p>
               <p xml:id="suss-arhiv-000305.p7">(1) <hi rend="italic">Ribič, ki si še nikoli ni zmočil nog nad kolenom, je včeraj ulovil 40-kilogramsko ribo</hi>.<lb/>(2) <hi rend="italic">Nihče ni verjel, da bodo kmetje posekali Debelo Jelo</hi>.</p>
               <p xml:id="suss-arhiv-000305.p8">Stvar se tukaj še malo zakomplicira, a to bom pustil ob strani. Nedoločniški polstavki so namreč prepustni za vpliv nikalnice.</p>
               <p xml:id="suss-arhiv-000305.p9">(3) <hi rend="italic">Vid ni nameraval poljubiti Špele</hi>. (Prim. <hi rend="italic">Vid si ni mislil, da bo Peter poljubil Špelo</hi>.)</p>
               <p xml:id="suss-arhiv-000305.p10">Sedaj moramo torej ugotoviti, v kakšnem razmerju do celotne povedi oz. stavka, ki nas zanima, je nikalnica v vašem primeru. Zdi se mi, da je stavek "Dober časopis življenje ne le zapisuje" dvoumen. Razlika med obema možnima pomenoma ni ravno velika, a je vseeno zaznavna. Stavek se namreč lahko razume na enega od spodaj navedenih načinov:</p>
               <p xml:id="suss-arhiv-000305.p11">(4) <hi rend="italic">Ni res, da dober časopis življenje le zapisuje</hi>.<lb/>(5) <hi rend="italic">Ne le, da dober časopis življenje zapisuje</hi>.</p>
               <p xml:id="suss-arhiv-000305.p12">Morda ti parafrazi nista najbolj jasni, zato velja zadevo premisliti na drugačnem primeru. Stavek "Pivo ne le ubija" se zdi smiselno nadaljevati na dva načina:</p>
               <p xml:id="suss-arhiv-000305.p13">(6) <hi rend="italic">Pivo ne le ubija, ampak tudi hladi</hi>.<lb/>(7) <hi rend="italic">Pivo ne le ubija, ampak telo tudi muči</hi>.</p>
               <p xml:id="suss-arhiv-000305.p14">Različni nadaljevanji kažeta na dva različna pomena izvirnega stavka. Nadaljevanje v (6) podaja kot drugo opcijo pivovega delovanja ravno nasprotni učinek - hlanjenje kot nekaj dobrega nasproti ubijanju. Nadaljevanje v (7) pa ponuja kot drugo opcijo nekaj, kar je usmerjeno v isto smer, le da je stopnja slabega še malo potencirana. Dvoumnost osnovnega stavka in primernost nadaljevanj lahko preizkusimo tudi s prej predlaganima parafrazama.</p>
               <p xml:id="suss-arhiv-000305.p15">(8) ?<hi rend="italic">ni res, da pivo le ubija, ampak telo tudi muči</hi>.<lb/>(9) <hi rend="italic">ne le, da pivo ubija, ampak telo tudi muči</hi>.</p>
               <p xml:id="suss-arhiv-000305.p16">Vprašaj pred stavkom številka (8) kaže na to, da nadaljevanje, ki osnovno dejavnost potencira, ni najprimernejše k parafrazi, ki celoten stavek zanika. To nadaljevanje se vsaj meni precej naravneje sliši ob parafrazi v primeru (9), torej ob zanikanem prislovu 'le', ne pa celotnem stavku. Ravno obratno sprejemljivost parafraz pričakujemo z drugim nadaljevanjem, torej tistim, ki kot drugo možnost postavi osnovni ravno nasprotno dejavnost. (?* pri primeru (11) označuje veliko stopnjo neustreznosti - nesprejemljivosti stavka.)</p>
               <p xml:id="suss-arhiv-000305.p17">(10) <hi rend="italic">ni res, da pivo le ubija, ampak tudi hladi</hi>.<lb/>(11) ?*<hi rend="italic">ne le, da pivo ubija, ampak tudi hladi</hi>.</p>
               <p xml:id="suss-arhiv-000305.p18">Z vspostavljeno razliko med obema pomenoma se lahko lotimo še razmerja med pomenom in sklonom predmeta. Preden pa se lotimo podatkov, lahko poskusimo rezultate tudi predvideti. Za parafrazo (4) (tudi (8) in (10)) smo rekli, da vsebuje stavčno zanikanje, njeno najsmiselnejše nadaljevanje pa vključuje dejavnost, ki je ravno nasprotna tisti iz glavnega stavka. Predvidevamo lahko torej, da bo primer, kjer nadaljevanje vsebuje nasprotje dejavnosti glavnega stavka, imel predmet glavnega stavka v rodilniku, medtem ko bo primer, kjer nadaljevanje vsebuje potencirano dejavnost glavnega stavka in ustreza parafrazi (5) (pa tudi (9) in (11)), deloval z rodilnikom nenavadno ali pa vsaj manj naravno. Naša predvidevanja so v (12)-(15) potrjena. (13) in (15) kot parafrazi povedi (12) in (14) naše ugotovitve le še utrjujeta.</p>
               <p xml:id="suss-arhiv-000305.p19">(12) <hi rend="italic">pivo telesa ne le ubija, ampak tudi hladi</hi>
                  <lb/>(13) <hi rend="italic">ni res, da pivo telo le ubija, ampak ga tudi hladi</hi>
               </p>
               <p xml:id="suss-arhiv-000305.p20">(14) ?*<hi rend="italic">pivo telesa ne le ubija, ampak tudi muči</hi>
                  <lb/>(15) ?*<hi rend="italic">ni res, da pivo telo le ubija, ampak ga tudi muči</hi>
               </p>
               <p xml:id="suss-arhiv-000305.p21">Nadaljevanje s potencirano dejavnostjo glavnega stavka zahteva pomen brez stavčnega zanikanja, predmet v rodilniku pa je brez stavčnega zanikanja nemogoč. Zaradi teh nasprotujočih si "sil" deluje stavek nenaravno (tak je vsaj moj občutek).</p>
               <p xml:id="suss-arhiv-000305.p22">Obratno bi za predmet v tožilniku pričakovali ravno nasprotne rezultate: tožilnik bi moral zveneti lepše z nadaljevanjem, ki potencira dejavnost glavnega stavka, kot pa z nadaljevanjem, ki implicira stavčno zanikanje (nasprotna dejavnost). Vendar se zdi, da k tožilniku pašeta obe nadaljevanji. Eden možnih razlogov je že zgoraj omenjeno izgubljanje rodilnika v zanikanih stavkih. (17) in (19) sta parafrazi povedi (16) in (18).</p>
               <p xml:id="suss-arhiv-000305.p23">(16) <hi rend="italic">pivo telo ne le ubija, ampak tudi hladi</hi>
                  <lb/>(17) <hi rend="italic">ne le, da pivo telo ubija, ampak ga tudi hladi</hi>
               </p>
               <p xml:id="suss-arhiv-000305.p24">(18) <hi rend="italic">pivo telo ne le ubija, ampak tudi muči</hi>
                  <lb/>(19) <hi rend="italic">ne le, da pivo telo ubija, ampak ga tudi muči</hi>
               </p>
               <p xml:id="suss-arhiv-000305.p25">Sedaj ko smo končno prišli zadevi do (nekakšnega) dna, bi se lahko poskušali vrniti na začetno točko, k vašemu vprašanju. Kot rečeno, je glavni stavek dvoumen, razdvoumimo pa ga lahko z nadaljevanjem. Torej moramo ugotoviti, v kakšnem razmerju je nadaljevanje ('oblikovanje') do dejavnosti glavnega stavka ('zapisovanje'). Sam ne morem presoditi, za kaj natančno gre, povrh vsega pa ne morem niti vedeti, kaj so želeli ustvarjalci oglasa z njim povedati. Nekako se mi zdi, da bi vsaj po zgornji analizi sodeč v ta stavek bolj sodil tožilnik, torej sklon, ki so ga uporabili tudi v oglasu. Tožilnik je boljši tudi zaradi dvoumnosti, ki jo ohranja, saj kot smo videli zgoraj, ne prejudicira le enega tipa nadaljevanja. Ob gledanju tega oglasa si torej lahko mislimo, da je oblikovanje življenja enako v redu kot njegovo zapisovanje ali pa da je zapisovanje življenja nekaj dolgočasnega, medtem ko je njegovo oblikovanje nekaj zanimivega (torej nasprotna dejavnost).</p>
               <p xml:id="suss-arhiv-000305.p26">Sodeč po zgoraj zapisanem, vam torej ne moremo dati prav, razlogi obstajajo tako za tožilnik kot za rodilnik, le da je onih za predmet v tožilniku več. Kolega pa je opozoril na še eno zanimivost takšnih stavkov. V stavkih (20) in (21) je prislov 'le' zamenjan s skoraj sopomenskim 'samo'. Stavek (21) s predmetom v rodilniku se zdi skoraj popolnoma nesprejemljiv. Zakaj? Sodeč po zgornji razlagi bi stavku (20) moral odreči dvoumnost ((21) ni dvoumen že zaradi rodilnika) med stavčnim zanikanjem in zanikanjem prislova. Zdi se, da uporaba tega prislova ne dovoljuje dveh različnih navezav niklanice.</p>
               <p xml:id="suss-arhiv-000305.p27">(20) <hi rend="italic">Dober časopis življenje ne samo zapisuje, marveč ga tudi oblikuje</hi>
                  <lb/>(21) *<hi rend="italic">Dober časopis življenja ne samo zapisuje, marveč ga tudi oblikuje</hi>
               </p>
               <p xml:id="suss-arhiv-000305.p28">Pravilnost je, kot rečeno, relativna stvar. Nekaterim se mogoče stavek zdi nesprejemljiv, drugim popolnoma v redu. Pri oglasnih sporočilih pa je treba vedno vzeti v račun tudi učinek, ki ga z rabo takšne ali drugačne oblike pisec oglasa hoče ustvariti. Včasih z uporabo katere od več možnih oblik oglaševalci želijo nagovoriti določeno družbeno skupino, včasih je njihov cilj zgolj provokacija, kar se pogosto doseže ravno s kršenjem norm, moralnih, etičnih, jezikovnih ...</p>
               <p xml:id="suss-arhiv-000305.p29">O rabi tožilnika v zanikanih stavkih reklamnih sporočil smo nekoč že pisali. Odgovor dobite <ref target="#suss-arhiv-000105">tukaj</ref>.</p>
            </div>
            <div type="comment" xml:id="suss-arhiv-000305.div3">
               <p xml:id="suss-arhiv-000305.p30">Hvala!!! <lb/>Odgovor mi čist ustreza!</p>
            </div>
            <div type="reference" xml:id="suss-arhiv-000305.div4">
               <p xml:id="suss-arhiv-000305.p31">Glej tudi: <ref target="#suss-arhiv-000105">Ali je pravilno geslo: Ljudje, nimate devet življenj!</ref>.</p>
            </div>
         </div>
         <div type="article" xml:id="suss-arhiv-000306"
              corresp="http://www2.arnes.si/~lmarus/suss/arhiv/suss-arhiv-000306.html">
            <head>'Bil' ali 'bila' drugič</head>
            <list type="keywords">
               <item>ujemanje</item>
               <item>osebek</item>
               <item>povedkovo določilo</item>
               <item>vez</item>
               <item>glagol biti</item>
               <item>slovenščina</item>
            </list>
            <div type="question" xml:id="suss-arhiv-000306.div1">
               <p xml:id="suss-arhiv-000306.p1">Kaj mislite o besedni zvezi:<lb/>Da bi vama življenje bilo ena sama, ljubezni polna pesem. <lb/> Se piše bilo ali bila?</p>
            </div>
            <div type="answer" xml:id="suss-arhiv-000306.div2">
               <p xml:id="suss-arhiv-000306.p2">V odgovor na vaše vprašanje vam pošiljam kar star odgovor (sicer dosegljiv tudi v arhivu na našem spletišču), ki obravnava isto temo, čeprav izhodiščno z drugim primerom. Je pa razmišljanje prenosljivo tudi na vaš primer. Instant odgovor pa bi bil, da sta gotovo možni obe navedeni različici; po eni razlagi vsaka pač s svojo logiko oziroma stavčno razčlembo, po drugi zaradi nekakšne "izbirne" možnosti ujemanja vezi (nepolnopomenske rabe glagola 'biti') ali z osebkom ali z določilom (obe razlagi sta sicer bolj intuitivni oziroma jezikoslovnoteoretično (še) nepretreseni).</p>
            </div>
            <div type="reference" xml:id="suss-arhiv-000306.div3">
               <p xml:id="suss-arhiv-000306.p3">Naprej glej: <ref target="#suss-arhiv-000126">Bil ali bila</ref>.</p>
            </div>
         </div>
         <div type="article" xml:id="suss-arhiv-000307"
              corresp="http://www2.arnes.si/~lmarus/suss/arhiv/suss-arhiv-000307.html">
            <head>O pravilnosti in prislovu 'nazaj'</head>
            <byline>Franc Marušič</byline>
            <list type="keywords">
               <item>pravilnost v jeziku</item>
               <item>predpisan jezik</item>
               <item>množtvo slovenščin</item>
               <item>prislovi</item>
               <item>nazaj</item>
               <item>slovenščina</item>
            </list>
            <div type="question" xml:id="suss-arhiv-000307.div1">
               <p xml:id="suss-arhiv-000307.p1">Med vašimi odgovori sem zasledil frazo, ki jo v takšni in podobnih oblikah opažam v vseh mogočih medijih, pa po mojem občutku ni pravilna:</p>
               <p xml:id="suss-arhiv-000307.p2">"In ker je ta zvezek SSKJ nastal že kar lep čas nazaj,..." Mislim, da takšna fraza pomeni smer gibanja, ne pa dogodek iz preteklosti. Takšnih primerov je še in še: "...sedem let nazaj sem bil...", "...en teden nazaj sem ti pisal...", "...spominjam se en mesec nazaj, ko sem te spoznal..." Mislim, da bi takšna besedna zveza prihajala v poštev samo v primerih kot so: "...časovni stroj me je ponesel sedem let nazaj...", "...saj bi najraje zahteval teh štirinajst dni nazaj, kajti porabil jih je za brezplodno iskanje..." Po mojem mnenju je edino pravilno oblikovanje stavka s pomočjo besede "pred": pred sedmimi leti, pred tremi dnevi, pred slabo minuto. V vašem primeru bi bilo lepše napisano: "In ker je od nastanka tega zvezka SSKJ preteklo že kaj nekaj časa..."<lb/>Zanima me vaše mnenje.</p>
            </div>
            <div type="answer" xml:id="suss-arhiv-000307.div2">
               <p xml:id="suss-arhiv-000307.p3">Odgovor ima dva dela. V prvem imam namen napisati nekaj o pravilnosti kot jezikoslovnem pojmu, v drugem pa poskušati odgovoriti na vaše konkretno vprašanje (odgovor bo seveda kratek in dejansko kake posebne delitve niti ne potrebuje).</p>
               <p xml:id="suss-arhiv-000307.p4">Ko govorimo o pravilnosti v jeziku, moramo prej natančno vedeti, o katerem jeziku govorimo. Tukaj seveda ne mislim na to, da je za vas nepravilni stavek po logiki neskončnosti vesolja skoraj gotovo pravilen v kakem jeziku nekje v vesolju, če že ne v kakšnem človeškem jeziku, govorjenem na Zemlji (logika, prevzeta po knjigi Štoparski vodnik po vesolju). Velika raznolikost jezikov je vidna tudi znotraj jezika samega, saj slovenščina ni ena sama, temveč jih na nek način poznamo toliko, kolikor je govorcev slovenščine, pa še ti ne govorijo venomer istega jezika. O pravilnosti se običajno govori le v povezavi s knjižnim jezikom, torej jezikom, ki je standardiziran in normiran in ga zato določajo predpisovalni priročniki tipa pravopis. Ko je govor o govorjenem, živem jeziku, torej slovenščini, kakršno imamo v glavah vsi rojeni govorci, kakršno uporabljamo v vsakodnevni komunikaciji, se običajno govori o sprejemljivosti oziroma nesprejemljivosti, kot se o njej načeloma lahko izreče vsak rojeni govorec slovenščine. Ker jezik prav vsakega, še tako nešolanega govorca uravnava slovnični sistem, so po njegovem sistemu tvorjeni stavki slovnični oziroma sprejemljivi, stavki, tvorjeni proti njegovemu sistemu, pa so neslovnični oziroma nesprejemljivi. Deloma se seveda tovrstne sodbe med posameznimi govorci razlikujejo.</p>
               <p xml:id="suss-arhiv-000307.p5">Pojem "pravilnosti" se v jezikoslovju uporablja le v kontekstu predpisanih jezikovnih zvrsti. Za ugotavljanje "pravilnosti" potrebujemo neko predpisano normo, s katero potencialno nepravilne zgradbe primerjamo. Vsak ima namreč svoj jezik, ki ga sproti uporablja in se o "pravilnosti" izrečenih besed niti ne sprašuje. Za pogovore o "pravilnosti" potrebujemo nekaj, na kar se lahko sklicujemo. Že beseda sama predpostavlja obstoj pravil, torej nečesa, kar je predpisano in ne sovpada nujno s tistim, kar mi zares počenjamo (tako kot obstajajo pravila lepega obnašanja, ki pa jim nehamo slediti, čim ni nikogar v bližini).</p>
               <p xml:id="suss-arhiv-000307.p6">Slovenščina (torej množica slovenščin) ima svojo predpisano verzijo - t. i. knjižno (ali normativno, standardno) slovenščino, ki je po eni strani povsem umetna tvorba, a je po drugi strani še vedno nastajala iz govorjene slovenščine (iz več različnih slovenščin ob različnih časih ...). Pravilnost lahko ugotavljamo le sledeč pravilom standardiziranega jezika. Kot rečeno zgoraj, jezikoslovci zato za ugotavljanje "pravilnosti" posameznih zgradb v "naravnih", "neumetnih" jezikih (lahko tudi ponotranjenih jezikih) uporabljajo izraz 'sprejemljivost'.</p>
               <p xml:id="suss-arhiv-000307.p7">Čeprav je jezikovna standardizacija deloma spontan družbenojezikovni proces, je najočitnejša težava spremljevalnega jezikovnega predpisovanja ta, da iz takega početja hočeš nočeš vselej vejejo osebne preference predpisovalca. Iz tega sledi, da je zgradba, ki je 'sprejemljiva' v sistemu enega in 'nesprejemljiva' v sistemu drugega govorca, institucionalizirana kot npr. 'nepravilna', ne glede na to, da za sistemom, v katerem je 'sprejemljiva', stoji ureditev, ki ni nič manj 'logična' od ureditve, v kateri je zgradba 'nesprejemljiva'. Le različni sta si. Predvsem pri besedju pa gre včasih sploh za popolno poljubnost izbire, nekaterim je na primer bolj všeč predložna različica 'prek', drugim 'preko'.</p>
               <p xml:id="suss-arhiv-000307.p8">Ena od težav predpisanih jezikov je, da njihovo pravilnost določajo priročniki (ali ustanove), ki že po logiki stvari ne morejo opisati jezika do vseh možnih podrobnosti, saj bi bili sicer uporabniku popolnoma neprijazni in neuporabni, skratka "nepriročniški". Jezik nam ponuja neskončno izvirnih izraznih možnosti, ki jih preprosto ne moremo popisati. Kolikorkoli obsežen popis že pripravimo, nam neskončnih možnosti jezika zelo verjetno ne bo uspelo zajeti v celoti. Bolj verjetno stanje stvari je, da lahko z najrazličnejšimi predpisovalno-opisovalnimi priročniki opišemo kvečjemu zelo majhen odstotek dejanske rabe jezika. Rešitev za težave, ki jih srečamo v vsakodnevni rabi, zato zelo pogosto ne moremo najti v pravopisu. V takih primerih se moramo zanesti na lasten jezikovni čut.</p>
               <p xml:id="suss-arhiv-000307.p9">Po vašem vprašanju sodeč bi vi verjetno radi govorili o pravilnosti glede na knjižno normo, a glede na vaše argumente se zdi, da vam normo predstavlja vaša lastna notranja slovenščina. Kot rečeno, druge poti pogosto ni. S tem seveda ni nič narobe. Nasprotno, če vi tako govorite, potem je to za vas vsekakor pravilno oz. sprejemljivo, a ravno tako lahko govorijo pravilno oz. sprejemljivo tudi vsi ostali. In ker, kot pravite, se ta zveza pojavlja vse pogosteje v medijih, se zdi, da jo vsaj nekdo (poleg nas) uporablja drugače od vas. Tistemu se zdi takšna raba pravilna oz. sprejemljiva ali pa ustrezna, in ker jo očitno razumete tudi vi (sodeč po tem, da veste, kakšna je "pravilna" verzija zgradbe), ne moremo trditi, da je z njo kaj korenito narobe. Mogoče je nova, mogoče omejena na določeno okolje (tako fizično kot socialno), vsekakor pa se nam je zdela zadovoljiva za pomen, ki smo ga hoteli izraziti.</p>
               <p xml:id="suss-arhiv-000307.p10">Ker sprašujete po pravilnosti, sem se odločil pogledati še v tistih par normativnih priročnikov, ki jih slovenščina premore. Spodaj je delno citirano geslo 'nazaj' iz Slovarja slovenskega knjižnega jezika.</p>
               <p xml:id="suss-arhiv-000307.p11">nazaj <hi rend="italic">prisl. (a) <lb/>1. izraža gibanje ali usmerjenost proti hrbtni, zadnji strani glede na osebek, ant. naprej: nagniti se, omahniti nazaj; ... * šport. premet nazaj // izraža premikanje od določenega mesta v tej smeri: umaknite se za korak nazaj; ... <lb/> 2. izraža gibanje ali smer proti izhodišču: nazaj grede so nekaj popili; nesti, prignati nazaj; ekspr.: kolesa zgodovine ni mogoče obrniti nazaj; vreči sovražne čete nazaj / elipt.: klicati koga nazaj; ... // pog. izraža položaj za drugim; zadaj: skupina je še daleč nazaj / ta plemena so še zelo nazaj v razvoju zaostala <lb/> 3. izraža usmerjenost v preteklost: spomin sega nazaj do prvih let; umirjen pogled nazaj; daleč nazaj najpomembnejši dogodek; pog.: sram me je pomisliti nazaj; nekaj let nazaj je še delal pred nekaj leti ...</hi>
               </p>
               <p xml:id="suss-arhiv-000307.p12">Kot vidite, je v SSKJ zapisana tudi raba, ki ji vi očitate nepravilnost. SSKJ jo sicer označuje kot pogovorno, a jo še vedno zapiše, torej takšna raba še vedno obstaja in je očitno tudi dovolj razširjena, da je prišla v SSKJ. Če se torej zavzemate za strogo držanje pravil knjižne slovenščine, potem vam kaj drugega kot "Imate prav, raba, ki jo omenjate, je zares neknjižna, pravilno bi bilo ..." ne moremo reči. Vendar se ŠUSS zavzema za pluralnost mnenj. Eno naših poslanstev je tudi širjenje zavesti o obstoju več slovenščin, krepitev jezikovne samozavesti govorcev slovenščine, širjenje spoštovanja vsakovrstnih manjšinskih slovenščin, vključno z narečnimi, pogovornimi, drugimi slogovnimi različicami ... (in vsem, kar spada v ta okvir).</p>
               <p xml:id="suss-arhiv-000307.p13">V Slovenskem pravopisu (2001) je 'nazaj' opisan kot 'smerni prostorski prislov'. Časovni pomen besedi 'nazaj' torej tu res ni pripisan, ampak ne moremo vedeti, ali je tako namenoma. Jasno bi namreč bilo le, če bi bila taka raba izrecno odsvetovana, kar je postopek, ki se ga Pravopis sicer često poslužuje. Tudi nesmerni, torej statični prostorski pomen, ki je v SSKJ opisan kot 'pogovoren', besedi 'nazaj' v Pravopisu ni pripisan, pa dvomim, da imate karkoli proti rabi, kot jo izkazujeta stavka 'Peter je že nazaj', 'Petra še ni nazaj'. Tema stavkoma verjetno tudi v knjižnem jeziku ne bi oporekali. Istočasno lahko povemo, da je prehajanje med smerno in nesmerno prostorsko rabo v jezikih sveta zelo pogosto, še bolj pa prehajanje med prostorsko in časovno lociranostjo. Vzporejanje tovrstnih pojmov v jezikovnem izražanju naj bi imelo korenine v splošnejših kognitivnih značilnostih dojemanja dimenzij prostora in časa, ki jih deloma določa kar ustroj naših možganov.</p>
               <p xml:id="suss-arhiv-000307.p14">Torej, z vašimi ugotovitvami se ne moremo strinjati v celoti. Raba morda ni predvidena v strogem knjižnem jeziku, a to še zdaleč ne pomeni, da je v slovenščini "nepravilna", in še toliko manj, da je nesprejemljiva ali neslovnična.</p>
               <p xml:id="suss-arhiv-000307.p15">In ko že govorimo o številnih slovenščinah, dodajam kot zanimivost, da se prislov 'nazaj' v določenih primorskih dialektih (vsaj v goriških) uporablja tudi s pomenom "spet".</p>
            </div>
         </div>
         <div type="article" xml:id="suss-arhiv-000308"
              corresp="http://www2.arnes.si/~lmarus/suss/arhiv/suss-arhiv-000308.html">
            <head>Kaj pomeni 'bakalar znanosti'</head>
            <list type="keywords">
               <item>bakalar</item>
               <item>bakalaver</item>
               <item>bakalavreat</item>
               <item>diploma</item>
               <item>akademski nazivi</item>
               <item>slovenščina</item>
            </list>
            <div type="question" xml:id="suss-arhiv-000308.div1">
               <p xml:id="suss-arhiv-000308.p1">Zanima me, kaj pomeni beseda BAKALAR, v tekstovnem delu zapisana kot bakalar znanosti.</p>
            </div>
            <div type="answer" xml:id="suss-arhiv-000308.div2">
               <p xml:id="suss-arhiv-000308.p2">V odgovor vam ponujam naslednje: navedek iz Slovarja slovenskega knjižnega jezika (z dodatkom iz rabe, kot jo pozna ena od Šussovk) in na prvi pogled precej presenetljivo domislico še ene Šussovke, ki pa je zelo očitno ravno odgovor na vaše vprašanje. Torej SSKJ:</p>
               <p xml:id="suss-arhiv-000308.p3">bakalar <hi rend="italic">-a m (a) redko posušena riba trska; polenovka: za kosilo je bil bakalar</hi>
               </p>
               <p xml:id="suss-arhiv-000308.p4">Kolegica je dodala, da pozna 'bakalar' predvsem v pomenu 'ribjega namaza', pa naj bo to polenovkin namaz ali pa namaz iz kakšne druge ribe.</p>
               <p xml:id="suss-arhiv-000308.p5">Drugi del odgovora je kot rečeno asociacija druge kolegice, namreč da ji zveza 'bakalar znanosti' sumljivo diši po angleški zvezi 'bachelor of science', kar je naziv za stopnjo univerzitetne izobrazbe, nekako primerljive z našo 'diplomo' večine naravoslovnih in tehničnih strok (diploma iz družboslovja in humanistike je večinoma primerljiva z 'bachelor of arts').</p>
               <p xml:id="suss-arhiv-000308.p6">No, kot rečeno, spet SSKJ. Namreč 'bakalar' se po SSKJ redko rabi tudi zamenljivo z besedo 'bakalaver':</p>
               <p xml:id="suss-arhiv-000308.p7">bakalaver <hi rend="italic">-vra m (a) nekdaj naslov človeka z najnižjo stopnjo akademske izobrazbe: bakalaver svobodnih znanosti</hi>
               </p>
               <p xml:id="suss-arhiv-000308.p8">bakalavreat <hi rend="italic">-a m (a) nekdaj najnižja stopnja akademske izobrazbe: doseči filozofski bakalavreat * šol. bakalavreat v nekaterih deželah zrelostni izpit</hi>
               </p>
               <p xml:id="suss-arhiv-000308.p9">Verbinčev Slovar tujk:</p>
               <p xml:id="suss-arhiv-000308.p10">bakalaver <hi rend="italic">- kdor ima bakalavreat</hi>
               </p>
               <p xml:id="suss-arhiv-000308.p11">bakalavreat <hi rend="italic">- 1. prva, najnižja stopnja akademskih časti na vseučiliščih v zahodni Evropi; 2. višji zrelostni izpit</hi>
               </p>
               <p xml:id="suss-arhiv-000308.p12">Danes se 'bakalavreat' po mojem vedenju vsaj v nezgodovinskih besedilih uporablja bolj ali manj izključno v kontekstu srednje šole in mature (zrelostnega izpita), besede 'bakalaver' (prav tako 'bakalar' v neprehrambenem pomenu) pa sploh še nisem srečal. Na starinskost kaže tudi zapis v Slovarju tujk, ki omenja 'vseučilišče', kar se danes prav tako ne rabi več prav pogosto.</p>
               <p xml:id="suss-arhiv-000308.p13">Angleška beseda 'bachelor', ki v današnjem osnovnem pomenu sicer pomeni samskega moškega, je po nekaterih virih dejansko sorodna latinskima 'baccalaureus' oz 'baccalaureatus', iz katerih imamo 'bakalavra' in 'bakalavreat'. Se pa 'baccalaureat' oz. 'baccalaureate' tudi v recimo francoščini oz. angleščini dandanašnji rabi predvsem v pomenu (mednarodne) mature.</p>
               <p xml:id="suss-arhiv-000308.p14">V vašem primeru gre torej za drugo rabo besede 'bakalar', ne za ribe in ribje namaze. No, pa saj malo stranpotne osvetlitve verjetno tudi ne more škoditi.</p>
            </div>
         </div>
         <div type="article" xml:id="suss-arhiv-000309"
              corresp="http://www2.arnes.si/~lmarus/suss/arhiv/suss-arhiv-000309.html">
            <head>Kako se sklanja ime 'Luka'</head>
            <list type="keywords">
               <item>sklanjanje</item>
               <item>moška imena</item>
               <item>Luka</item>
               <item>Luki</item>
               <item>Luku</item>
               <item>druga moška sklanjatev</item>
               <item>slovenščina</item>
            </list>
            <div type="question" xml:id="suss-arhiv-000309.div1">
               <p xml:id="suss-arhiv-000309.p1">Na vas se oglašam s prošnjo, če mi lahko sklanjate ime Luka. Pred kratkim sem se namreč znašla v zagati, ker se mi je zataknilo pri 3. sklonu, nisem vedela ali je pravilno Luki ali Luku. Za vaš odgovor se vam kar najlepše zahvaljujem!</p>
            </div>
            <div type="answer" xml:id="suss-arhiv-000309.div2">
               <p xml:id="suss-arhiv-000309.p2">Ker smo na tako vprašanje nekoč že odgovarjali, vam spodaj pošiljam kar Šussov stari odgovor. No, v arhivu (javno dostopnem na Šussovih spletnih straneh) pa sem poleg tega našel še dve vprašanji z odgovoroma, ki se deloma tudi ukvarjata s sorodno temo. Obe sta spodaj tudi olinčeni. Če vam je preveč, pač preberite samo prvo vprašanje/odgovor.</p>
               <p xml:id="suss-arhiv-000309.p3">Omenjena vprašanja lahko najdete tudi v knjigi <hi rend="italic">ŠUSS 1998-2000</hi>v razdelku 2.1.1.1 Slovnica/ Oblikoslovje/ Sklanjanje/ Imena.</p>
            </div>
            <div type="reference" xml:id="suss-arhiv-000309.div3">
               <p xml:id="suss-arhiv-000309.p4">Naprej glej: <ref target="#suss-arhiv-000081">Sklanjanje moškega imena 'Matija'</ref>.</p>
               <p xml:id="suss-arhiv-000309.p5">Glej tudi: <ref target="#suss-arhiv-000080">'Markota' ali 'Marka'</ref>.</p>
               <p xml:id="suss-arhiv-000309.p6">Glej tudi: <ref target="#suss-arhiv-000082">Kako se sklanjata 'strojevodja Vanja Lajovic' in 'kolovodja Luka Mrcina'</ref>.</p>
            </div>
         </div>
         <div type="article" xml:id="suss-arhiv-000310"
              corresp="http://www2.arnes.si/~lmarus/suss/arhiv/suss-arhiv-000310.html">
            <head>Sklanjanje priimkov 'Poljšak' in Nemac'</head>
            <byline>Rok Žaucer</byline>
            <list type="keywords">
               <item>sklanjanje priimkov</item>
               <item>Poljšak</item>
               <item>Nemac</item>
               <item>sklanjatve</item>
               <item>slovenščina</item>
            </list>
            <div type="question" xml:id="suss-arhiv-000310.div1">
               <p xml:id="suss-arhiv-000310.p1">Prosim za majhno uslugo.</p>
               <p xml:id="suss-arhiv-000310.p2">Mi lahko napišete, kako se sklanja priimka NEMAC in POLJŠAK. Isto kot NEMEC in POLJŠEK, torej NEMCA in POLJŠKA ali NEMACA in POLJŠAKA?</p>
            </div>
            <div type="answer" xml:id="suss-arhiv-000310.div2">
               <p xml:id="suss-arhiv-000310.p3">Pri sklanjanju priimkov je, ko obstaja več možnih različic, v prvi vrsti treba upoštevati željo nosilca priimka. Vsaj za priimek 'Poljšak' si upam trditi, da že kar se imenovalniške oblike tiče, obstajata dve, po mestu naglasa razločujoči se možnosti (/pOljšak/ vs. /poljšAk/), za naglasno različico /pOljšak/ pa spet dva nadaljnja različna sklanjatvena vzorca.</p>
               <p xml:id="suss-arhiv-000310.p4">Če priimek 'Poljšak' naglašujemo /poljšAk/, je najobičajnejše nadaljnje sklanjanje: /poljšAka/, /poljšAku/, /poljšAka/ ... Za priimek 'Nemac' se mojemu osebnemu jezikovnemu občutku tako naglaševanje (torej /nemAc/) sliši precej neverjetno, ampak to seveda še ničesar ne pomeni. Nadaljnje sklanjanje pa bi bilo prav tako: /nemAca/, /nemAcu/ ... Še vedno obstaja možnost, da bi tudi tako naglašeno različico imena sklanjali kako drugače. Z drugačnimi možnostmi resda nisem seznanjen, a jih le zaradi tega ne bi rad kar vnaprej izključil.</p>
               <p xml:id="suss-arhiv-000310.p5">Če pa priimka naglašujemo na prvem zlogu, se priimka 'Nemac' in 'Poljšak' sklanjata:<lb/>
                  <hi rend="bold">A)</hi> enako kot 'Nemec' in 'Poljšek', torej z izpadom neobstojnega samoglasnika drugega zloga (/nEmca/ in /pOljška/), <lb/>
                  <hi rend="bold">B)</hi> vsaj za priimek 'Poljšak' obstaja tudi možnost brez izpada samoglasnika, torej /pOljšaka/.</p>
               <p xml:id="suss-arhiv-000310.p6">Zakaj torej nekateri sklanjajo 'z M. Poljškom' /pOljškom/, drugi pa 'z M. Poljšakom' /pOljšakom/ (obe varianti sta se pred nekaj leti namreč pojavljali v javnosti)? Tipični in v takem položaju praviloma neobstojni slovenski samoglasnik (po SPP 'osnovni' slovenski neobstojni samoglasnik) je polglasnik (npr. vet6r &gt; vetra), /a/, /i/, /o/ in /e/ (večinoma v tujih imenih) pa so po SPP njegove variante in se obnašajo neobstojno le včasih. SS naprimer navaja med zgledi slovanskih priimkov, pri katerih je v neimenovalniških sklonih možen (torej ne redovit) izpad glasov /a/, /i/, /o/ v zadnjem ali edinem zlogu: Jakac - Jakca, Lajovic - Lajovca, Vovčok - Vovčka. 'Lajovca' (neobstojno) ima torej tudi varianto 'Lajovica' (obstojno), in recimo pri kakem primerljivem, a morda manj razširjenem priimku, recimo 'Sajovic', se vsaj meni osebno 'Sajovica' (obstojno) nikakor ne zdi manj sprejemljivo kot 'Sajovca' (neobstojno), prej obratno. O 'Primičevi Juliji' (obstojno) nisem še nikogar slišal govoriti kot o 'Primčevi Juliji' (neobstojno). Po drugi strani sam sicer nikdar ne bi rekel 'Božidarja Jakaca' (obstojno) (pri čemer gre sicer spet tudi za ustaljenost). Ampak pri priimku 'Komac' pa mi je spet bolj običajno 'Komaca' (obstojno), poznam tudi družino, ki bi sami sebi rekli 'Komaci' (obstojno) in ne 'Komci' (neobstojno). No, v Delu kot rodilniško obliko priimka 'Komac' (ko gre za slovenskega pingpongaša) večinoma pišejo 'Komca' (neobstojno). Ta lastnost (neobstojnost) je v pogovornem jeziku skoraj izključno pripisana le polglasniku. Nekaj podobnega (pa zaradi naglasa v imenovalniški obliki vendarle rahlo drugačnega) lahko opazimo tudi pri pogovorni rabi pridevnika 'bolan'. Tako neimenovalniški skloni kot oblike ženskega in srednjega spola v pogovornem jeziku neobstojni samoglasnik obdržijo: 'bolanega', 'bolanemu' - 'bolana', 'bolano'. Zborna raba "neobstojnega" a-ja seveda nima: 'bolnega', 'bolnemu' - 'bolna', 'bolno'.</p>
               <p xml:id="suss-arhiv-000310.p7">Kar se priimka 'Poljšak' tiče, gre verjetno za to, ali je dotični /a/ v sistemu govorca predstavljen kot polnopraven /a/ in bo torej obstal ali je le varianta polglasnika in torej ne bo obstal. Vsaj pri nekaterih priimkih je možno tudi to, da nekateri govorci te nenaglašene končne /a/-je, /i/-je itd. že v imenovalniku izgovarjajo (v večji ali manjši meri) polglasniško, torej bližje glasu /6/. V tem primeru bo pri sklanjanju predvidljivo prej prišlo do izpada samoglasnika (vsaj za priimek Poljšak sem izgovorjavo /pOljš6k/ vsekakor že slišal). No, marsikateremu 'Lajovicu' pa se vsaj v ljubljanščini tako in tako reče 'Lajovc' in torej o kakem izpadu v rodilniku sploh ni govora, saj samoglasnika ni že v imenovalniku oziroma v osnovi. Pri priimku 'Nemac' pa verjetno vlogo igra tudi nenaglašeni končni sklop '-ac', ki je zaznan kot tuja pripona. Bolj običajen priimek je namreč 'Nemec', seveda z neobstojnim polglasnikom. Ker sklop '-ac' dojemamo kot tujo pripono, ga verjetno teže reinterpretiramo v polglasnik oziroma povežemo s polglasniškim izgovorom. No, ampak od kod razlike med posameznimi priimki, to je pa že tema kake precej bolj obširne razprave, ki je trenutno nikakor nisem sposoben. Kar se 'prav oz. narobe' tiče, je torej - ob dvojnični rabi - prvo vodilo želja nosilca priimka.</p>
            </div>
         </div>
         <div type="article" xml:id="suss-arhiv-000311"
              corresp="http://www2.arnes.si/~lmarus/suss/arhiv/suss-arhiv-000311.html">
            <head>Ali pozna makedonščina sklone</head>
            <list type="keywords">
               <item>sklanjanje</item>
               <item>skloni</item>
               <item>makedonščina</item>
            </list>
            <div type="question" xml:id="suss-arhiv-000311.div1">
               <p xml:id="suss-arhiv-000311.p1">Slučajno sem naletel na vašo stran v kateri urejate jezikoslovni časopis, zato upam, da mi lahko pomagate. Gre za določen problem, pravzaprav za eno stavo in sicer me zanima ali se v Makedonskem jeziku uporabljajo skloni tako kot v Slovenskem jeziku (imenovalnik, rodilnik, dajalnik,...) in koliko jih je (ali imajo samo enega, kot recimo imenovalnik). Prosil bi vas da mi pomagate, če le znate.</p>
            </div>
            <div type="answer" xml:id="suss-arhiv-000311.div2">
               <p xml:id="suss-arhiv-000311.p2">Pravega odgovora na vaše vprašanje nimamo. Malo smo pobrskali po internetu ter na straneh www.Britannica.com in www.indoeuropean.net našli spodaj citirana članka o makedonskem jeziku, v katerih piše, da se samostalniki v makedonščini sklonsko ne pregibajo, se 'ne sklanjajo', oziroma da makedonščina za različne sklone nima oblikovno različnih končnic, kot jih pozna slovenščina. Na internetu lahko dobite še vrsto drugih informacij o tem in drugih jezikih.</p>
               <p xml:id="suss-arhiv-000311.p3">Upamo, da ste stavo dobili.</p>
               <p xml:id="suss-arhiv-000311.p4">Citirani članek iz <ref target="http://www.britannica.com">http://www.britannica.com</ref>zal ni več doegljiv<lb/>
                  <hi rend="bold">Macedonian language</hi>
                  <lb/> Macedonian <hi rend="italic">Makedonski Jazik</hi>, South Slavic language that is most closely related to Bulgarian and is written in the Cyrillic alphabet. Macedonian is the official language of the Republic of Macedonia, where it is spoken by more than 1.3 million people. The Macedonian language is also spoken in adjacent areas of Greek and Bulgarian Macedonia and in Australia, Yugoslavia, and Albania.<lb/>
                  <lb/> Macedonian, like Bulgarian, no longer declines nouns for case. There are three main dialect groups: (1) the northern dialects, similar to the neighbouring Serbian dialects, (2) the eastern dialects, similar to and gradually shading into Bulgarian, and (3) the western dialects, most distinct from Bulgarian and Serbo-Croatian and therefore chosen by the Yugoslav authorities in 1944 as the basis for the standard language.</p>
               <p xml:id="suss-arhiv-000311.p5">Tudi naš drugi vir: <ref target="http://www.geocities.com/indoeurop/atree.html">http://www.geocities.com/indoeurop/atree.html</ref>zal ni več dostopen.<lb/> Moreover, it is very interesting. Like Bulgarian, its closest relative, Macedonian has got a definite article (due to Greek influence) placed at the end of the noun. Macedonian has got a number of features that are unique among the Slavic languages. These features include the loss of cases in nouns, adjectives and pronouns; a suffixed definite article (with three forms in Macedonian, as in the examples knigava, meaning "the book near me"; knigata, meaning "the book"; and knigana, meaning "the book over there"); and a large variety of verb tenses. The verb also has witnessed and nonwitnessed forms. Like Bulgarian and Serbian, Macedonian has a large number of borrowings from the Turkish language and a significant number from the Greek language.</p>
            </div>
            <div type="reference" xml:id="suss-arhiv-000311.div3">
               <p xml:id="suss-arhiv-000311.p6">Glej tudi: <ref target="http://www.google.com/search?q=macedonian+language&amp;ie=UTF-8&amp;oe=UTF-8&amp;hl=sl&amp;btnG=I%C5%A1%C4%8Di+z+Google-om&amp;lr=">Povezava na Google</ref>.</p>
            </div>
         </div>
         <div type="article" xml:id="suss-arhiv-000312"
              corresp="http://www2.arnes.si/~lmarus/suss/arhiv/suss-arhiv-000312.html">
            <head>Sklanjanje imen s priimki</head>
            <list type="keywords">
               <item>sklanjanje</item>
               <item>imena</item>
               <item>pravopis</item>
               <item>slovenščina</item>
            </list>
            <div type="question" xml:id="suss-arhiv-000312.div1">
               <p xml:id="suss-arhiv-000312.p1">Zanima me, kako se sklanjajo moška in ženska imena s priimki.</p>
               <p xml:id="suss-arhiv-000312.p2">Primer:<lb/>Ta torta je za JANEZA NOVAKA.<lb/> Ta torta je za URŠO NOVAK (-ovo???).<lb/> Moje predvidevanje:<lb/> - Pri moških se sklanjajo tako imena kakor tudi priimki.<lb/> - Pri ženskah se sklanjajo samo imena, priimki ostanejo nespremenjeni ne glede na sklon. Ali to drži ?</p>
            </div>
            <div type="answer" xml:id="suss-arhiv-000312.div2">
               <p xml:id="suss-arhiv-000312.p3">Na vprašanja, podobna vašemu, smo že odgovarjali, odgovore lahko poiščete na naši prenovljeni arhivski strani: Izberite poglavje: (Slovnica - Oblikoslovje) 2.1.1.1 Imena</p>
            </div>
            <div type="reference" xml:id="suss-arhiv-000312.div3">
               <p xml:id="suss-arhiv-000312.p4">Naprej glej: <ref target="#suss-arhiv-000083">Ali se ime in priimek oba sklanjata</ref>.</p>
               <p xml:id="suss-arhiv-000312.p5">Glej tudi: <ref target="#suss-arhiv-000080">'Markota' ali 'Marka'</ref>.</p>
               <p xml:id="suss-arhiv-000312.p6">Glej tudi: <ref target="#suss-arhiv-000081">Sklanjanje moškega imena 'Matija'</ref>.</p>
               <p xml:id="suss-arhiv-000312.p7">Glej tudi: <ref target="#suss-arhiv-000082">Kako se sklanjata 'strojevodja Vanja Lajovic' in 'kolovodja Luka Mrcina'</ref>.</p>
               <p xml:id="suss-arhiv-000312.p8">Glej tudi: <ref target="#suss-arhiv-000084">Kako se sklanja 'Pia' in kako se tvori svojilni pridevnik</ref>.</p>
               <p xml:id="suss-arhiv-000312.p9">Glej tudi: <ref target="#suss-arhiv-000085">Pisanje ženskih priimkov brez imena</ref>.</p>
            </div>
         </div>
         <div type="article" xml:id="suss-arhiv-000313"
              corresp="http://www2.arnes.si/~lmarus/suss/arhiv/suss-arhiv-000313.html">
            <head>Kaj pomeni beseda 'domena'</head>
            <list type="keywords">
               <item>pomen besede</item>
               <item>domena</item>
               <item>slovenščina</item>
            </list>
            <div type="question" xml:id="suss-arhiv-000313.div1">
               <p xml:id="suss-arhiv-000313.p1">Kaj pomeni beseda DOMENA?</p>
            </div>
            <div type="answer" xml:id="suss-arhiv-000313.div2">
               <p xml:id="suss-arhiv-000313.p2">V Slovarju slovenskega knjižnega jezika je domena opisana s sledečim geslom:</p>
               <p xml:id="suss-arhiv-000313.p3">domena <hi rend="italic">-e ž - 1. področje ustvarjanja, delovanja: domena tega skladatelja so predvsem simfonično zasnovane oblike; osrednja domena njene igralske ustvarjalnosti so psihološko zamotane postave; reševanje teh vprašanj je postalo domena organov samoupravljanja / zdravljenja te bolezni ne smemo imeti le za domeno specialistov 2. zgod. državna ali vladarska posest, zlasti v starem in srednjem veku: kralj je živel od bogatih domen; državne domene</hi>
               </p>
               <p xml:id="suss-arhiv-000313.p4">Domena je med drugim eden ključnih računalniških izrazov (mimogrede, ta pomen v SSKJ ni naveden, ker je pač slovar nastajal že davno in je povrh vsega splošni slovar, ne strokovno-terminološki), slovenska ustreznica angleške besede 'domain' (primer domene je recimo arnes.si). Za računalniški pomen te besede vam svetujemo ogled strani <ref target="http://www.webopedia.com">http://www.webopedia.com</ref>
               </p>
            </div>
         </div>
         <div type="article" xml:id="suss-arhiv-000314"
              corresp="http://www2.arnes.si/~lmarus/suss/arhiv/suss-arhiv-000314.html">
            <head>Kako posloveniti 'antikorozijska zaščita'</head>
            <byline>Amanda Saksida</byline>
            <list type="keywords">
               <item>slovenjenje</item>
               <item>prevajanje</item>
               <item>protikorozijska zaščita</item>
               <item>antikorozijska zaščita</item>
               <item>slovenščina</item>
            </list>
            <div type="question" xml:id="suss-arhiv-000314.div1">
               <p xml:id="suss-arhiv-000314.p1">Zanima me kako bi poslovenili oz. kako bi v publicistični tekst pravilno vnesli besedno zvezo "antikorozijska zaščita". Ali je ustrezno, če navedem protikorozijska zaščita in ali se to piše skupaj.</p>
               <p/>
            </div>
            <div type="answer" xml:id="suss-arhiv-000314.div2">
               <p xml:id="suss-arhiv-000314.p3">Pogledala sem v SSKJ in ugotovila, da sta zabeleženi obe pridevniški obliki, pa tudi tretja oblika - 'antikoroziven'. Vse tri imajo isti pomen in so označene kot knjižne. Zato lahko uporabljate tisto obliko, ki vam je bolj všeč oziroma za katero se odločite.</p>
               <p xml:id="suss-arhiv-000314.p4">Poleg ciljnega bralstva oziroma tipa besedila, za katero pravite, da je publicistično (torej ne ozko strokovno), imejte pri odločitvi v mislih, da je 'anti-' tuja, 'proti-' pa domača predpona, poleg tega pa je znotraj enega teksta običajno priporočljivo uporabljati zgolj eno različico in ne obeh ali vseh treh, saj gre za strokovni izraz (strokovni izrazi pa načeloma ne marajo dvojnic).</p>
               <p xml:id="suss-arhiv-000314.p5">In še neuradni predlog oz. pomislek: pred časom smo na Šuss prejeli vprašanje o tem, kako je z oblikama 'nerjaveč' in 'nerjaven'. 'Nerjaven' naj bi bil strokovni izraz/opis za materiale, ki ne rjavijo, 'nerjaveč' pa bolj poljuden pridevnik (po SSKJ). Na misel nam je prišlo, da bi se pridevnik 'antikorozijski' prav tako dalo prevesti - v 'protirjaven'. Tega pridevnika sicer ni najti v SSKJ, vendar je besedotvorno z njim vse v redu, menim pa tudi, da je dovolj razumljiv tudi za tiste, ki ga slišijo prvič. Pa še čisto domač je. Vsekakor pa z nobeno izmed prej omenjenih oblik ni prav nič narobe, slednja je le predlog.</p>
               <p xml:id="suss-arhiv-000314.p6">Pa še to: vsi navedeni pridevniki se (po slovenskem pravopisu) vedno pišejo skupaj. Če vas zanima podrobnejša razlaga, se lahko spet oglasite.</p>
            </div>
         </div>
         <div type="article" xml:id="suss-arhiv-000315"
              corresp="http://www2.arnes.si/~lmarus/suss/arhiv/suss-arhiv-000315.html">
            <head>Kaj je inundacija</head>
            <list type="keywords">
               <item>inundacija</item>
               <item>povodenj</item>
               <item>slovenščina</item>
            </list>
            <div type="question" xml:id="suss-arhiv-000315.div1">
               <p xml:id="suss-arhiv-000315.p1">Prosim če mi poveste, kaj je to INUNDACIJA?</p>
            </div>
            <div type="answer" xml:id="suss-arhiv-000315.div2">
               <p xml:id="suss-arhiv-000315.p2">Po Verbinčevem Slovarju tujk beseda 'inundacija' pomeni 'povodenj, poplava', izhaja pa iz latinskega <hi rend="italic">inundatio</hi>(z istim pomenom).</p>
            </div>
         </div>
         <div type="article" xml:id="suss-arhiv-000316"
              corresp="http://www2.arnes.si/~lmarus/suss/arhiv/suss-arhiv-000316.html">
            <head>Kako se piše 'Babna Gora'?</head>
            <list type="keywords">
               <item>zemljepisna imena</item>
               <item>krajevna imena</item>
               <item>Babna Gora</item>
               <item>velika začetnica</item>
               <item>pravopis</item>
               <item>slovenščina</item>
            </list>
            <div type="question" xml:id="suss-arhiv-000316.div1">
               <p xml:id="suss-arhiv-000316.p1">Sin v 4.razredu osnovne šole je pisal narek. Kraj "Babna gora" je napisal tako, da je gora napisal z malo začetnico. Kaj je pravilno. Ali se dvobesedni kraji v vseh primerih pišejo obe besedi z veliko začetnico.</p>
            </div>
            <div type="answer" xml:id="suss-arhiv-000316.div2">
               <p xml:id="suss-arhiv-000316.p2">Na podobno vprašanje smo odgovarjali pred kakim letom. V prvem delu je čisto na kratko opisano, kaj svetuje Pravopis (za vaš primer torej Babna Gora), naprej pa odgovor razglablja o bolj mejnih in nejasnih primerih. No, morda tudi v tem pisanju najdete kaj za svojo rabo.</p>
            </div>
            <div type="reference" xml:id="suss-arhiv-000316.div3">
               <p xml:id="suss-arhiv-000316.p3">Naprej glej: <ref target="#suss-arhiv-000002">Kako se piše 'Ptujske Toplice'?</ref>.</p>
            </div>
         </div>
         <div type="article" xml:id="suss-arhiv-000317"
              corresp="http://www2.arnes.si/~lmarus/suss/arhiv/suss-arhiv-000317.html">
            <head>'Čarobna palčka' ali 'čarovna palčka'?</head>
            <byline>Franc Marušič in Rok Žaucer</byline>
            <list type="keywords">
               <item>čarobna palčka</item>
               <item>čarovna palčka</item>
               <item>slovenščina</item>
            </list>
            <div type="question" xml:id="suss-arhiv-000317.div1">
               <p xml:id="suss-arhiv-000317.p1">Kako je pravilno: <lb/>čaroBna palčka ali čaroVna palčka?</p>
            </div>
            <div type="answer" xml:id="suss-arhiv-000317.div2">
               <p xml:id="suss-arhiv-000317.p2">Sodeč po Slovarju slovenskega knjižnega jezika (SSKJ) je v rabi oboje. Ker je eden pomenov besede 'čaroben' razložen kot 'čaroven', lahko sklepamo, da sta besedi (vsaj delna) sinonima. Kot mi je razložil kolega iz ŠUSS-a, naj bi nekateri ločevali 'čarovno palčko' (tj. s katero se čara) od 'čarobnega večera' (tj. ki je KOT ...), kar bi pomenilo, da jim 'čaroben' pomeni le prvi pomen, opisan v SSKJ. Poleg tega označuje SSKJ 'čaroben' kot izrecno knjižno besedo, po čemer lahko sklepamo, da to ne velja za 'čaroven'. 'Čaroven' je torej bolj splošna različica od besede 'čaroben'. Je pa treba dodati, da tega razlikovanja očitno ne čutijo (čutimo) vsi govorci slovenščine. To seveda ne pomeni, da je naše znanje slovenščine 'slabše', le da imamo pač nekatere stvari v besedišču urejene drugače, da med dvema stvarema ne delamo razlike. Očitno to razlikovanje za nas ali pa v okolju, kjer smo besedi 'pobrali', ni bilo dovolj pomembno, da bi se ohranilo. Tovrstna razlikovanja se v jeziku načeloma vzpostavljajo in opuščajo dokaj pogosto, so del naravnega jezikovnega preurejanja na ravni besedišča.</p>
               <p xml:id="suss-arhiv-000317.p3">Podobne (skoraj) enakovredne dvojnosti kot pri 'čaroven' in 'čaroben' pa ni pri poimenovanju lastnika oz. uporabnika te palčke. SSKJ sicer navaja tako 'čarovnika' in 'čarovnico' kot 'čarobnika' in 'čarobnico', vendar slednji poimenovanji označi kot zastareli (lahko dodam, da tudi sam za 'čarobnico' in 'čarobnika' še nisem slišal).</p>
               <p xml:id="suss-arhiv-000317.p4">čaroben <hi rend="italic">-bna -o prid., čarobnejši (o o) knjiž. <lb/>1. nenavadno, izredno lep: pogled na zasneženi gozd je čaroben; čarobni blesk luči // izredno privlačen, očarljiv: čaroben smehljaj; uprla je vanj čarobne oči <lb/> 2. čaroven: čarobni napoj; čarobna palica / čarobna moč piščalke</hi>
               </p>
               <p xml:id="suss-arhiv-000317.p5">čarobno <hi rend="italic">prisl.: mesec je čarobno razsvetljeval pokrajino; čarobno lep svet</hi>
               </p>
               <p xml:id="suss-arhiv-000317.p6">čaroven <hi rend="italic">-vna -o prid. (o) po ljudskem verovanju ki ima nenavadno, skrivnostno moč: čarovni obeski; čarovne besede; čarovna palica, pijača / čarovna moč piščalke / čarovno dejanje</hi>
               </p>
            </div>
            <div type="comment" xml:id="suss-arhiv-000317.div3">
               <p xml:id="suss-arhiv-000317.p7">hvala za pojasnilo.<lb/>lepe praznike vsem</p>
            </div>
         </div>
         <div type="article" xml:id="suss-arhiv-000318"
              corresp="http://www2.arnes.si/~lmarus/suss/arhiv/suss-arhiv-000318.html">
            <head>Kaj je digitalna kompresija?</head>
            <list type="keywords">
               <item>digitalna kompresija</item>
               <item>zgoščevanje podatkov</item>
               <item>računalništvo</item>
            </list>
            <div type="question" xml:id="suss-arhiv-000318.div1">
               <p xml:id="suss-arhiv-000318.p1">Prosim za odgovor kaj je DIGITALNA KOMPRESIJA.</p>
            </div>
            <div type="answer" xml:id="suss-arhiv-000318.div2">
               <p xml:id="suss-arhiv-000318.p2">Ker sprašujete po v našem področju tujem izrazu (verjetno mislite na računalniško rabo te besedne zveze), vam žal kaj dosti ne znamo povedati (smo namreč jezikoslovci). Pogledali smo v nekaj knjig in pobrskali po internetu. V Računalniškem slovarčku Cankarjeve založbe (1993) je za prevod angleške zveze 'digital compression' uporabljena zveza 'zgoščevanje podatkov', ki pa žal v omenjeni knjigici ni razložena. Obiskali smo spletna naslova <ref target="http://www.techweb.com">http://www.techweb.com</ref>in <ref target="http://www.webopedia.com">http://www.webopedia.com</ref>, ki sta nekakšni spletni računalniški enciklopediji (gotovo ne edini). Spodaj navajamo gesli z obeh. Žal nismo nikjer našli slovenske razlage 'digitalne kompresije'. Našli pa smo tale naslov, kjer se nahaja slovar številnih računalniških pojmov: http://www.s-gim.kr.edus.si/projekti/ucenje/Slovar.htm</p>
               <p xml:id="suss-arhiv-000318.p3">
                  <ref target="http://www.webopedia.com">http://www.webopedia.com</ref>:<lb/>
                  <hi rend="italic">"Storing data in a format that requires less space than usual. Compressing data is the same as packing data. <lb/> Data compression is particularly useful in communications because it enables devices to transmit the same amount of data in fewer bits. There are a variety of data compression techniques, but only a few have been standardized. The CCITT has defined a standard data compression technique for transmitting faxes (Group 3 standard) and a compression standard for data communications through modems (CCITT V.42bis). In addition, there are file compression formats, such as ARC and ZIP. <lb/> Data compression is also widely used in backup utilities, spreadsheet applications, and database management systems. Certain types of data, such as bit-mapped graphics, can be compressed to a small fraction of their normal size."</hi>
               </p>
               <p xml:id="suss-arhiv-000318.p4">
                  <ref target="http://www.techweb.com">http://www.techweb.com</ref>:<lb/> "Data compression: <hi rend="italic">Encoding data to take up less storage space. Digital data is compressed by finding repeatable patterns of binary 0s and 1s. The more patterns can be found, the more the data can be compressed. Text can generally be compressed to about 40% of its original size, and graphics files from 20% to 90%. Some files compress very little. It depends entirely on the type of file and compression algorithm used. <lb/> There are numerous compression methods in use. Two major technologies are Huffman coding and Lempel-Ziv-Welch (LZW), representing examples of the statistical and dictionary compression methods. <lb/> When a compression algorithm is packaged for use for a specific platform and file format, it is called a "codec" (compressor/decompressor). ADPCM, PCM and GSM are examples of codecs for sound, and Indeo, Cinepak and MPEG are examples of codecs for video. <lb/> In the DOS/Windows world, PKZIP is the most widely-used compression application. See archive formats, WinZip and coder."</hi>
               </p>
            </div>
         </div>
         <div type="article" xml:id="suss-arhiv-000319"
              corresp="http://www2.arnes.si/~lmarus/suss/arhiv/suss-arhiv-000319.html">
            <head>'Frezanje' ali 'rezkanje'</head>
            <list type="keywords">
               <item>frezanje</item>
               <item>rezkanje</item>
               <item>frezati</item>
               <item>rezkati</item>
               <item>slovenščina</item>
            </list>
            <div type="question" xml:id="suss-arhiv-000319.div1">
               <p xml:id="suss-arhiv-000319.p1">Zanima me ali je pravilno FREZANJE ali REZKANJE.</p>
            </div>
            <div type="answer" xml:id="suss-arhiv-000319.div2">
               <p xml:id="suss-arhiv-000319.p2">Obe besedi, ki nam ju ponujate v pretres, sta zabeleženi v Slovarju slovenskega knjižnega jezika. Nobena od njiju torej ni 'napačna'. Ker je njun pomen, kakor je razložen v SSKJ, isti, je odločitev, katero boste uporabili, odvisna povsem od vas samih.</p>
               <p xml:id="suss-arhiv-000319.p3">SSKJ sicer daje rahlo prednost besedam s korenom 'rezk-', in sicer s tem, ko pomen besede 'frezalo' razloži tudi s sopomenko 'rezkar', ne pa tudi obratno. Snojev Slovenski etimološki slovar pravi, da je beseda 'frezati' nastala iz francoske besede 'fraiser', ki pomeni rezkati. 'Rezkati' pa naj bi bila izpeljanka iz besede 'rezati'.</p>
               <p xml:id="suss-arhiv-000319.p4">Lahko vam povem še to, da meni (Primorcu) 'frezati' pomeni tudi obdelovati zemljo s frezo. Ta raba glagola 'frezati' sicer ni zabeležena v SSKJ, ima pa samostalnik 'freza' v SSKJ pomen, besedotvorno jasno povezan s takim - sicer nezabeleženim - glagolskim pomenom.</p>
               <p xml:id="suss-arhiv-000319.p5">Spodaj so navedena še gesla iz SSKJ:</p>
               <p xml:id="suss-arhiv-000319.p6">frezanje <hi rend="italic">-a s (e) glagolnik od frezati: frezanje navojev</hi>
               </p>
               <p xml:id="suss-arhiv-000319.p7">frezati <hi rend="italic">-am nedov. (e) strojn. s frezalom obdelovati kovino ali les, rezkati</hi>
               </p>
               <p xml:id="suss-arhiv-000319.p8">frezalo <hi rend="italic">-a s (a) strojn. orodje z nezamenljivimi rezili, ki se vstavi v frezalnik, rezkar</hi>
               </p>
               <p xml:id="suss-arhiv-000319.p9">freza <hi rend="italic">-e ž (e) agr. priprava z vrtečimi se rezili za prekopavanje zemlje, ki se priključi traktorju; prekopalnik: uporaba freze v sadovnjakih</hi>
               </p>
               <p xml:id="suss-arhiv-000319.p10">rezkanje <hi rend="italic">-a s (e) glagolnik od rezkati: primernost kovin za rezkanje / rezkanje navojev</hi>
               </p>
               <p xml:id="suss-arhiv-000319.p11">rezkati <hi rend="italic">-am nedov. (e) strojn. z rezkarjem obdelovati kovino ali les: rezkati kovinske, lesene plošče / rezkati navoje, zobnike</hi>
               </p>
               <p xml:id="suss-arhiv-000319.p12">rezkar <hi rend="italic">-ja m (e) strojn. orodje z nezamenljivimi rezili, ki se vstavi v rezkalnik: rezkarji za različne obdelave / čelni rezkar za rezkanje čelnih ploskev</hi>
               </p>
               <p xml:id="suss-arhiv-000319.p13">Naj še enkrat ponovim odgovor na vaše vprašanje: 'pravilni' sta obe besedi. Vendar če imata besedi za vas morda rahlo različna pomena, ki v SSKJ nista opisana, ali če imata besedi v vašem jeziku različne okoliščine rabe (recimo da eno uporabljate, ko govorite s strankami, in drugo, ko govorite s kolegi), se za uporabo ene ali druge odločite glede na sporočilo, ki bi ga radi s svojim besedilom spravili do naslovnika.</p>
            </div>
         </div>
         <div type="article" xml:id="suss-arhiv-000320"
              corresp="http://www2.arnes.si/~lmarus/suss/arhiv/suss-arhiv-000320.html">
            <head>Jezikovno načrtovanje, jezikovna politika, kodifikacija, korpus besedil, jezikovna zmožnost, diglosija in bilingvizem</head>
            <byline>Franc Marušič</byline>
            <list type="keywords">
               <item>jezikovno načrtovanje</item>
               <item>jezikovna politika</item>
               <item>kodifikacija</item>
               <item>korpus besedil</item>
               <item>jezikovna zmožnost</item>
               <item>diglosija</item>
               <item>bilingvizem</item>
            </list>
            <div type="question" xml:id="suss-arhiv-000320.div1">
               <p xml:id="suss-arhiv-000320.p1">Želim izvedeti definicije terminov: jezikovno načrtovanje, jezikovna politika, kodifikacija, korpus besedil, jezikovna zmožnost, diglosija in bilingvizem.</p>
            </div>
            <div type="answer" xml:id="suss-arhiv-000320.div2">
               <p xml:id="suss-arhiv-000320.p2">S tem vprašanjem ste nam postavili zahtevno nalogo. Odgovarjanje nanj vsekakor presega okvire normalnega delovanja službe, ki več ne obstaja. :)</p>
               <p xml:id="suss-arhiv-000320.p3">Odločil sem se za vmesno pot. Pri vsakem geslu sem navedel vir, kjer se da dobiti več informacij o pojmu, ki vas zanima, in pojem zraven zelo na kratko opisal. Omenjeni viri so lahko uporabni tudi za druge pojme, vsekakor pa obstajajo tudi drugi, morda celo boljši viri, a do teh trenutno nimam dostopa.</p>
               <p xml:id="suss-arhiv-000320.p4">Jezikovno načrtovanje: <lb/>
                  <hi rend="italic">viri</hi>: Radovanović, M. 1986. Sociolingvistika. Dnevnik, Novi Sad.<lb/>
                  <hi rend="italic">Načrtovanje jezika je zavestno, uradno usmerjanje ali določanje poti razvoja jezika (tudi njegovega statusa in prestiža) ali kakšne njegove zvrsti, običajno povezano z izdajanjem predpisovalnih slovarjev, pravopisov itd.</hi>
               </p>
               <p xml:id="suss-arhiv-000320.p5">Jezikovna politika:<lb/>
                  <hi rend="italic">viri</hi>: Radovanović, M. 1986. Sociolingvistika. Dnevnik, Novi Sad.<lb/>
                  <hi rend="italic">Celota vseh jezikovnonačrtovalnih akcij, usmerjenih v isto smer, ki je določena vnaprej, običajno s strani za to pristojnih organov.</hi>
               </p>
               <p xml:id="suss-arhiv-000320.p6">Kodifikacija:<lb/>
                  <hi rend="italic">viri</hi>: Enciklopedija slovenskega jezika (Jože Toporišič, Ljubljana 1992) - geslo 'predpis'.<lb/>
                  <hi rend="italic">Predpisovanje različnih jezikovnih pravil, ki naj bi se jih držali vsi govorci tega jezika in se z njimi skuša jezik poenotiti in standardizirati.</hi>
               </p>
               <p xml:id="suss-arhiv-000320.p7">Korpus besedil:<lb/>
                  <hi rend="italic">viri</hi>: http://www.fida.net <lb/>
                  <hi rend="italic">Obsežna zbirka najrazličnejših besedil (v enem jeziku za enojezični korpus ali več jezikih za večjezične korpuse), po katerih nam različne oznake, s katerimi so avtorji korpusa označili posamezne besede, besedne zveze, stavke ..., omogočajo avtomatizirana iskanja, štetja posameznih primerkov.</hi>
               </p>
               <p xml:id="suss-arhiv-000320.p8">Jezikovna zmožnost:<lb/>
                  <hi rend="italic">viri</hi>: Golden, M. 1997. Jezik in jezikoslovje. FF, Ljubljana.<lb/>
                  <hi rend="italic">Lastnost vseh ljudi, da razumejo in tvorijo povsem nove, nikoli prej slišane jezikovne oblike - stavke, besede. Jezikovna zmožnost je specifično človeška lastnost, ki nas razlikuje od drugih živali. Človeku je vrojena, kar se vidi tudi po tem, da je vsak otrok sposoben usvojiti katerikoli naravni človeški jezik.</hi>
               </p>
               <p xml:id="suss-arhiv-000320.p9">Na spletu smo naleteli na tole definicijo:<lb/>Linguistic competence - <hi rend="italic">Concept identified by Noam CHOMSKY, to refer to the level of knowledge of a given language necessary for a speaker to be able to produce an infinite number of novel sentences: for instance, whilst moving house last week, I asked my girlfriend "Could you get the curry powder off the roof?": a sentence that I am unlikely to have learned in any conceivable set of circumstances in the past. This ability Chomsky regarded as a fundamental feature of language-learning, in contrast to the BEHAVIOURIST view that language was learned through a process of reinforcement of correctly-constructed sentences: a view proposed by B F SKINNER in his book Verbal Behavior (1957). (URL: http://www.psybox.com/web_dictionary/lingcompet.htm)</hi>
               </p>
               <p xml:id="suss-arhiv-000320.p10">Diglosija:<lb/>
                  <hi rend="italic">viri</hi>: ESJ - geslo dvojezičje.<lb/>
                  <hi rend="italic">Stanje sobivanja dveh jezikov na nekem območju, kjer se jezika rabita v različnih govornih položajih (...), glede na prestiž, ki ga imata. Diglosiji nekateri pravijo tudi funkcijska dvojezičnost, ker se na nekem območju jezika (bolj ali manj izključevalno) rabita v različnih funkcijah, npr. eden v javni in drugi v zasebni rabi.</hi>
               </p>
               <p xml:id="suss-arhiv-000320.p11">Naj dodamo, da se izraz 'diglosija' včasih rabi tudi v rahlo ožjem pomenu. Diglosija naj bi bilo stanje, ko se dve različici istega jezika uporabljata v različnih funkcijah, pri čemer velja, da različica za formalno rabo ni prvi jezik nobenemu govorcu in da ga izven formalne rabe nihče ne uporablja. Tipičen primer diglosije naj bi bila arabščina, pri kateri je višja različica klasična arabščina, nižje različice pa so različne arabščine, ki jih govorijo po različnih arabskih državah (iraška, egipčanska, levantinska, maroška ...).</p>
               <p xml:id="suss-arhiv-000320.p12">Bilingvizem:<lb/>
                  <hi rend="italic">viri</hi>: ESJ - geslo dvojezičnost.<lb/>
                  <hi rend="italic">Znanje/obvladovanje dveh jezikov na ravni rojenega govorca. Za dvojezične tudi pravimo, da imajo dva materna jezika.</hi>
               </p>
               <p xml:id="suss-arhiv-000320.p13">Seveda so stvari tudi tukaj malo bolj zakomplicirane, saj poznamo različne vrste dvojezičnosti, recimo dominantno in nedominantno/enakopravno. Včasih se oznaka rabi celo za človeka, ki kak tuji jezik tekoče obvlada, vendar je na ravni finejših sodb daleč od rojenega govorca. Ko recimo v dvojezični Kanadi državna uprava išče 'dvojezične' kadre, se lahko prijavi vsak, ki tekoče obvlada oba uradna jezika, četudi se je enega naučil v šoli. Po drugi strani pa nekateri raziskovalci trdijo, rahlo ekstremno, da povsem enakopravna dvojezičnost sploh ne obstaja, niti pri otrocih, s katerimi recimo eden od staršev govori v enem jeziku, drugi pa v drugem. Eden od jezikov da je vedno dominanten in drugega da torej ne znamo na ravni rojenega govorca. No, v najširšem smislu še vedno velja, da dvojezičen človek bolj ali manj na ravni rojenega govorca obvlada dva jezika. Tako kot za zgornje izraze velja tudi za tega, da se za podrobnejše informacije velja sprehoditi po spletu (recimo z iskalcem Google in angleško različico besede). Morda le opozorilo, da imajo mnogi izrazi več pomenov in rab ter da prva ponujena stran ne bo nujno vsebovala razlage, ki zanima ravno vas.</p>
            </div>
         </div>
         <div type="article" xml:id="suss-arhiv-000321"
              corresp="http://www2.arnes.si/~lmarus/suss/arhiv/suss-arhiv-000321.html">
            <head>Dvojina v evropskih jezikih</head>
            <list type="keywords">
               <item>dvojina</item>
               <item>evropski jeziki</item>
               <item>lužiška srbščina</item>
            </list>
            <div type="question" xml:id="suss-arhiv-000321.div1">
               <p xml:id="suss-arhiv-000321.p1">Prosim vas. da mi poveste, kateri evropski jeziki še poznajo dvojino.</p>
            </div>
            <div type="answer" xml:id="suss-arhiv-000321.div2">
               <p xml:id="suss-arhiv-000321.p2">Kolikor mi je znano, poznajo dvojino v Evropi poleg slovenščine še lužiška srbščina (ki se govori v jugovzhodnem delu nekdanje Vzhodne Nemčije), bretonščina (severozahod Francije), in nekatera narečja litvanščine. Dvojino naj bi poznala tudi ukrajinščina, a le pri sklanjanju samostalnikov, ne pa tudi pri spreganju glagolov.</p>
               <p xml:id="suss-arhiv-000321.p3">Žal vam popolnoma zanesljivega odgovora ne morem dati, saj do podatkov o vseh evropskih jezikih ni tako lahko priti (v Evropi se govori preko 50 jezikov). Precej gotovo pa je zgornja trditev le pravilna, saj bi zelo verjetno vedeli, če bi še kak drug evropski jezik poznal dvojino - konec koncev le gre za majhno posebnost in smo zato na to v naših krajih razumljivo precej pozorni.</p>
               <p xml:id="suss-arhiv-000321.p4">P. S.<lb/>Na podobno vprašanje smo že odgovarjali.</p>
            </div>
            <div type="reference" xml:id="suss-arhiv-000321.div3">
               <p xml:id="suss-arhiv-000321.p5">Glej tudi: <ref target="#suss-arhiv-000271">Kateri jeziki poznajo dvojino?</ref>.</p>
            </div>
         </div>
         <div type="article" xml:id="suss-arhiv-000322"
              corresp="http://www2.arnes.si/~lmarus/suss/arhiv/suss-arhiv-000322.html">
            <head>'Izdaja potrdilo' ali 'izdaje potrdilo'?</head>
            <list type="keywords">
               <item>izdaja</item>
               <item>izdaje</item>
               <item>potrdilo</item>
               <item>slovenščina</item>
            </list>
            <div type="question" xml:id="suss-arhiv-000322.div1">
               <p xml:id="suss-arhiv-000322.p1">Zanima me ali je prav: sodišče IZDAJA potrdilo, ali sodišče IZDAJE potrdilo.</p>
            </div>
            <div type="answer" xml:id="suss-arhiv-000322.div2">
               <p xml:id="suss-arhiv-000322.p2">Pravilno je: sodišče IZDAJA ali IZDA potrdilo.</p>
            </div>
         </div>
         <div type="article" xml:id="suss-arhiv-000323"
              corresp="http://www2.arnes.si/~lmarus/suss/arhiv/suss-arhiv-000323.html">
            <head>Kaj pomenijo besede 'beznica', 'epitaf', 'abiturient' ...</head>
            <list type="keywords">
               <item>beznica</item>
               <item>simbol</item>
               <item>epitaf</item>
               <item>abiturient</item>
               <item>kozmopolitizem</item>
               <item>idila</item>
               <item>marijanišče</item>
               <item>medarnovo</item>
               <item>cikel</item>
               <item>secesija</item>
               <item>semester</item>
               <item>slovenščina</item>
            </list>
            <div type="question" xml:id="suss-arhiv-000323.div1">
               <p xml:id="suss-arhiv-000323.p1">Kaj pomenijo besede beznica, simbol, epitaf, abiturient, kozmopolitizem, idila, marijanišče, medarnovo, cikel, secesija, semester.<lb/>Kaj je manom Josipa Murna?<lb/> Kaj pomeni - fin de siecle - ?</p>
            </div>
            <div type="answer" xml:id="suss-arhiv-000323.div2">
               <p xml:id="suss-arhiv-000323.p2">V odgovor vam pošiljamo kar navedke gesel iz Slovarja slovenskega knjižnega jezika (SSKJ).</p>
               <p xml:id="suss-arhiv-000323.p3">beznica <hi rend="italic">-e ž (i) zakoten, zanemarjen gostinski lokal: vse dni se potika po beznicah; zakajena, zanikrna beznica; zloglasna beznica / slabš. počedi že enkrat to svojo beznico sobo</hi>
               </p>
               <p xml:id="suss-arhiv-000323.p4">simbol <hi rend="italic">-a m (o) 1. predmet, lik, ki izraža, predstavlja določen abstrakten pojem; znak, znamenje: umetnik je vzel simbole iz vsakdanje predmetnosti; oljkova vejica je simbol miru; srp in kladivo kot simbol komunizma / državni, verski simboli // kar kaj izraža, predstavlja sploh: beseda je že sama po sebi simbol / glasovni simbol; idejni simbol / atomska energija je za manj razvite dežele simbol tehničnega napredka znak, dokaz 2. dogovorjena črka, kratica za označevanje določene stvari: napisati simbol; simbol za vodik je H / matematični simboli; simbol D pomeni dnevni delovni čas; simboli za števila * elektr. simbol znak ali v besedo povezanih več znakov, ki predstavljajo kak ukaz; filoz. simbol čutno zaznavna stvar, katere pomen ni enopomensko določen in dopušča različne razlage; min. simbol ploskve simbol, ki podaja točno lego ploskve v prostoru; soc. statusni simbol kar na zunaj kaže določeno družbeno pripadnost</hi>
               </p>
               <p xml:id="suss-arhiv-000323.p5">epitaf <hi rend="italic">-a m (a) knjiž. besedilo mrtvemu na nagrobniku; nagrobni napis: prebiral je epitafe na pokopališču / pesnik si je sam napisal epitaf; Župančičev epitaf na grobnici narodnih herojev // nagrobnik z napisom: epitafi, vzidani v steno</hi>
               </p>
               <p xml:id="suss-arhiv-000323.p6">abiturient <hi rend="italic">-enta in -enta m (e e, e) absolvent srednje šole pred zaključnim izpitom ali po njem: abiturienti novomeške gimnazije</hi>
               </p>
               <p xml:id="suss-arhiv-000323.p7">kozmopolitizem <hi rend="italic">-zma m (i) 1. nazor, po katerem človek ne pripada posameznemu narodu, državi, ampak svetu kot celoti: pesnikov prehod od kozmopolitizma k patriotizmu / kozmopolitizem stoikov / slabš. zaiti v hud buržoazni kozmopolitizem 2. široka, svetovna razgledanost in velika uglajenost, svetovljanstvo: presenetil jih je s svojim kozmopolitizmom</hi>
               </p>
               <p xml:id="suss-arhiv-000323.p8">idila <hi rend="italic">-e ž (i) 1. lit. lirsko-epsko delo, ki opisuje mirno, zadovoljno življenje, povezano z naravo: rad je prebiral idile / avtor pastirske, ribiške idile 2. nav. ekspr. mirno, zadovoljno življenje, navadno povezano z naravo: vojna je uničila idile; vaška idila; iron. hribovske idile ob petrolejki se je kmalu naveličal / sanjal je o družinski idili; preživljal je čudovito ljubezensko idilo ljubezen / idila kmečkega življenja idiličnost 3. navadno s prilastkom stanje v naravi, ki izraža mir, ubranost: zimska idila ob Dravi / čudovita večerna idila / idila gorskega sveta idiličnost * muz. manjša, preprostejša skladba, ki deluje pomirjujoče</hi>
               </p>
               <p xml:id="suss-arhiv-000323.p9">marijanišče <hi rend="italic">-a s (i) v krščanskem okolju internat, navadno srednješolski, imenovan po Mariji: ob gimnaziji stoji marijanišče / nekdanje Marijanišče na Poljanski cesti</hi>
               </p>
               <p xml:id="suss-arhiv-000323.p10">cikel <hi rend="italic">-kla m (i) fiz., rad., navadno v zvezi cikel na sekundo enota za merjenje frekvence: frekvenca napetosti v omrežju je 50 ciklov na sekundo; oddajnik dela s frekvenco 917.000 ciklov na sekundo</hi>
               </p>
               <p xml:id="suss-arhiv-000323.p11">secesija <hi rend="italic">-e ž (i) 1. um. srednjeevropska umetnostna smer ob koncu 19. in v začetku 20. stoletja, ki se odcepi od tradicionalnih smeri in si prizadeva za nove oblike: secesija v slovenski arhitekturi; stavbe, vinjete v stilu secesije / berlinska, dunajska secesija // doba tega sloga: pohištvo iz secesije 2. knjiž. odcepitev, ločitev zlasti dela države od celote: južni del države je grozil s secesijo; pravica do secesije</hi>
               </p>
               <p xml:id="suss-arhiv-000323.p12">semester <hi rend="italic">-tra m (e) šol. polovica študijskega leta, polletje: vpisati se v prvi semester; slušatelji tretjega semestra; oddati nalogo do konca semestra / poletni, zimski semester / žarg. ima osem semestrov prava</hi>
               </p>
               <p xml:id="suss-arhiv-000323.p13">fin de siecle <hi rend="italic">fin de siecla [fend*sjekl] m (e) lit. doba dekadence ob koncu 19. stoletja: dunajski fin de siecle; duhovna kriza fin de siecla</hi>
               </p>
               <p xml:id="suss-arhiv-000323.p14">'Fin de siecle' vsekakor ni beseda, katere pomen bi običajno iskali v SSKJ, priporočamo vam kakšne bolj specializirane leksikone (umetnost ...). Načeloma naj bi besedna zveza bila sopomenska z besedo 'secesija'. V SSKJ ni zabeležena beseda 'manom', katere pomen bi bilo prav tako koristneje iskati po literarnih leksikonih ...</p>
               <p xml:id="suss-arhiv-000323.p15">Besede 'medarnovo' nismo našli v SSKJ, ni je najti niti v Besedišču slovenskega jezika. V SSKJ je vaši besedi najbližja: <lb/>medarna <hi rend="italic">-e ž (a) trgovina z medom</hi>
               </p>
            </div>
            <div type="reference" xml:id="suss-arhiv-000323.div3">
               <p xml:id="suss-arhiv-000323.p16">Glej tudi: <ref target="#suss-arhiv-000298">___</ref>.</p>
            </div>
         </div>
         <div type="article" xml:id="suss-arhiv-000324"
              corresp="http://www2.arnes.si/~lmarus/suss/arhiv/suss-arhiv-000324.html">
            <head>Kako sloveniti 'mailing list'</head>
            <byline>Franc Marušič in Rok Žaucer</byline>
            <list type="keywords">
               <item>slovenjenje</item>
               <item>mejling lista</item>
               <item>mejl</item>
               <item>elektronski poštni seznami</item>
               <item>elektronska pošta</item>
               <item>slovenščina</item>
            </list>
            <div type="question" xml:id="suss-arhiv-000324.div1">
               <p xml:id="suss-arhiv-000324.p1">Zdaj pa biznis: ste na šussu že slovenili izraz 'mejling lista'? No ... kako? Če ne, kako bi ga pa ti? Kako pa šussovstvo?</p>
            </div>
            <div type="answer" xml:id="suss-arhiv-000324.div2">
               <p xml:id="suss-arhiv-000324.p2">Možno slovenjenje te zadeve si navedel že sam, namreč 'mejling lista'. Če se prav spomnim, je nekdo enkrat trdil, da bi se to dalo sloveniti tudi kako drugače, zdi se mi, da je predlagal 'elektronska lista' ... Vendar. Najprej je treba sloveniti 'mejl', in kar se mene tiče, ni prav nič narobe reči 'mejl' oz. jaz tako ali tako vedno govorim o 'mejlu', nekaj časa sem govoril tudi 'emajl' in podobne finte, ampak tisto je bilo bolj za hec. In če elektronski pošti rečemo 'mejl', zakaj ne bi potem elektronskopoštnemu seznamu (elektronskopoštni listi) rekli 'mejling lista', zaradi mene lahko tudi 'mejllista'/ 'mejlista'.</p>
               <p xml:id="suss-arhiv-000324.p3">Arnes recimo temu pravi: "Elektronski poštni seznami ('mailing lists')", tak je podnaslov pri pravilih dopustnega obnašanja (oz. nekaj podobnega). Pri tem je prevajanje 'liste' s 'seznamom' precej butasto, ker mora biti tudi 'lista' povsem, ampak res povsem (tudi za ne vem kake puriste) sprejemljiva beseda (tudi v pomenu seznama: lista prisotnih ...).</p>
               <p xml:id="suss-arhiv-000324.p4">Kar se elektronske poštnosti tiče, je že zgoraj nekaj povedanega. Mejl je pač 'mejl'. Pridevnik od 'mejla' pa je: ??? 'mejlna', 'mejlska', 'mejlasta' ... V bistvu bi lahko rekli, da bi morali iskati prej kak deležnik (ali nekaj na to temo) od glagola 'pošiljati mejle', torej od 'mejlati' ... in potem pridemo recimo do 'mejlalne' oz. 'mejlavne liste' ...</p>
               <p xml:id="suss-arhiv-000324.p5">Saj se bo še kak drug Šussko oglasil. Pa ti bo še on/-a par idej navrgel/-la.</p>
               <p xml:id="suss-arhiv-000324.p6">~~~~~~~~~</p>
               <p xml:id="suss-arhiv-000324.p7">Samo da eden od drugih Šusskotov ne ve, kaj bi povedal. 'Mejling lista' mi smrdi in bi prav z veseljem kaj drugega posvojil, samo ne vem, kaj. Vsekakor mi je pa v bistvu 'mejl lista' boljše kot 'mejling lista', ker je tudi v slovenščini lahko razumljiva kot 'lista mejlov', 'liste mejlingov' pa ne poznam. In za glagolniške namene se v slovenščini lepo uporablja 'mejlanje', 'mejling' ni nič, 'mejl' pa kot je že gori napisano. Na žalost, brez idej.</p>
               <p xml:id="suss-arhiv-000324.p8">Po SSKJ sodeč bi bila varianta namesto 'liste', ki dejansko ne pove natančno, za kaj gre, tudi 'naslovnik', torej 'elektronskopoštni naslovnik', 'mejlni/mejlski/mejl naslovnik'. SSKJ namreč besedi 'naslovnik' pripisuje tudi pomen 'seznam naslovov' (npr. njegovo ime je poiskal v naslovniku), podobno kot ima besedotvorno podobna beseda 'imenik' pomen 'seznam imen (s telefonskimi številkami, poštnimi naslovi ...)'. Pravzaprav je torej pomen 'naslovnika' v enem pomenu prekriven z 'imenikom' (in dejansko ne dosti bolj jasen od liste), vendar ker je v pomenu bolj ali manj nedefiniranega seznama vseh imen/naslovov ustaljena beseda 'imenik', bi se nasproti npr. 'mejlnemu imeniku' (kar je v angleškem Outlook Expressu 'address book') za pomen omejenega seznama/liste naslovov/mejlov dalo poskusiti npr. z 'mejlnim naslovnikom'. Je pa z druge plati res, da je pri besedi 'naslovnik' omenjeni pomen premalo razširjen, bolj ustaljeni pomen 'nameravani prejemnik pošiljke' pa preveč razširjen in bi se beseda v novem pomenu prav lahko ne prijela.</p>
               <p xml:id="suss-arhiv-000324.p9">T. i. skupna imena (srna - srnjad, veja - vejevje, list - listje) so v slovenščini kar pogosta zadeva, in iz 'mejla' bi to dalo recimo 'mejlovje', iz '(mejl) naslova' '(mejl) naslovje', iz 'naslovnika' '(mejl/-no/-sko) naslovništvo' - spet pa ni jasno, ali gre za npr. več naslovov v smislu omejenega seznama ali v smislu neomejenega seznama, torej podobno telefonskemu imeniku. Izhajajoč iz zgoraj omenjenega deležnika 'mejlaven' lahko naredimo 'mejlavje' ali pa 'mejlavino'. Vsekakor pa smo spet v nekih hudo za lase privlečenih zadevah.</p>
            </div>
         </div>
         <div type="article" xml:id="suss-arhiv-000325"
              corresp="http://www2.arnes.si/~lmarus/suss/arhiv/suss-arhiv-000325.html">
            <head>Kaj pomeni 'etnonim'?</head>
            <list type="keywords">
               <item>etnonim</item>
               <item>ime naroda</item>
               <item>slovenščina</item>
            </list>
            <div type="question" xml:id="suss-arhiv-000325.div1">
               <p xml:id="suss-arhiv-000325.p1">Prosim za odgovor, kakšna je definicija besede "etnonim"?</p>
            </div>
            <div type="answer" xml:id="suss-arhiv-000325.div2">
               <p xml:id="suss-arhiv-000325.p2">Besede, po kateri sprašujete, v SSKJ in v Verbinčevem Slovarju tujk ni. Razbijemo jo lahko na dva dela: etn(o) + nim. Prvi del izhaja iz grške besede 'ethnos', ki pomeni narod, ljudstvo (prim. etnija, etničnost). Drugi del, '-nim', pa nam je poznan iz kar nekaj slovenskih besed, npr. 'toponim', 'sinonim', 'antroponim' ... Običajno pomeni ime oz. poimenovanje nečesa in ravno tako izvira iz grščine ('onyma' = ime).</p>
               <p xml:id="suss-arhiv-000325.p3">'Etnonim' torej pomeni ime (poimenovanje) določenega naroda, ljudstva ... Primer etnonima so torej Slovenci, Bantujci (predvidevam, da so Bantujci vsaj v nekem pomenu združba sorodnih ljudstev), Romi, Čečeni ...</p>
            </div>
         </div>
         <div type="article" xml:id="suss-arhiv-000326"
              corresp="http://www2.arnes.si/~lmarus/suss/arhiv/suss-arhiv-000326.html">
            <head>Nadpomenke in podpomenke</head>
            <byline>Rok Žaucer</byline>
            <list type="keywords">
               <item>podpomenke</item>
               <item>podpomenka</item>
               <item>nadpomenke</item>
               <item>nadpomenka</item>
               <item>vreme</item>
               <item>sonce</item>
               <item>sončno</item>
               <item>oblačno</item>
               <item>deževno</item>
               <item>slovenščina v šoli</item>
            </list>
            <div type="question" xml:id="suss-arhiv-000326.div1">
               <p xml:id="suss-arhiv-000326.p1">Imam kratko in enostavno vprašanje. Nadpomenke in podpomenke. Vprašanje je iz preizkusa pri slovenščini v 5. razredu osnovne šole.</p>
               <p xml:id="suss-arhiv-000326.p2">Nadpomenki vreme določi tri podpomenke!</p>
               <p xml:id="suss-arhiv-000326.p3">Odgovor sončno, oblačno, deževno je napačen. Po mnenju učiteljice je pravilno Sonce, oblak, dež. Moje mnenje je, da je dež verjetno prav, oblak mogoče, Sonce pa nikakor ne more biti podpomenka vremena, saj je vendar astronomsko telo.</p>
            </div>
            <div type="answer" xml:id="suss-arhiv-000326.div2">
               <p xml:id="suss-arhiv-000326.p4">Kar se mene tiče, so pojmi 'sončno', 'oblačno' in 'deževno' podpomenke pojma 'vreme'. Prav tako so mi podpomenke pojma 'vreme' seveda tudi pojmi 'oblak', 'dež' - in tudi 'sonce'. Če me doma, ko se vrnem iz trgovine, nečakinja vpraša, 'kakšno je zunaj' ali 'kakšno je (zunaj) vreme', je povsem verjetno, da ji bom odgovoril kratko s 'sonce'. Ali pa sedim doma za računalnikom in se smilim samemu sebi, ko pa je zunaj ja tako prekrasno sonce. S tem seveda nisem imel v mislih astronomskega telesa, ampak vremenske razmere. Konec koncev celo nisem rekel, da SIJE sonce, ampak da JE sonce.</p>
               <p xml:id="suss-arhiv-000326.p5">Možno je, da je omenjena učiteljica precizirala, da se v nalogi zahteva besedna podpomenka besedni nadpomenki 'vreme', nekako v smislu torej, da se išče podpomenka samostalniku 'vreme' (ne pojmu 'vreme'). V tej luči je prav možno, da si pod nad- in podpomenko predstavlja samo besede iste besedne vrste, in ob taki razlagi 'deževno' dejansko ne bo ustrezen odgovor, ker za razliko od 'vremena' pač ni samostalnik. Taka razlaga je v mnogih pogledih vsaj na prvi pogled gotovo zelo naravna.</p>
               <p xml:id="suss-arhiv-000326.p6">Podrobnejšega ustroja naloge ne poznam, morda je bilo iz navodil jasno, kaj se zahteva. Morda je v učbeniku nad-/podpomenka definirana kot 'beseda iste besedne vrste'. Lahko pa rečem tudi, da se mi zdi povsem upravičljiv pogled tudi ta, da je slovarsko gledano npr. beseda 'rdeč' podpomenka besede 'barva'. Zame že je. In primer je povsem primerljiv z vašim, torej besedi različnih besednih vrst. Sploh je seveda lažje govoriti o nad-/podpomenkah kot o pojmih, ker gre v širšem okviru za t. i. pomenske odnose v besedišču, ne za pomenske odnose znotraj posameznih besednih vrst, saj značilnosti teh odnosov (kot npr. nad-/podpomenskost, sopomenskost, protipomenskost ...) niso omejene na posamezne besedne vrste, ampak so prisotne po vsem besedišču.</p>
               <p xml:id="suss-arhiv-000326.p7">Med podpomenkami glagolov, ki označujejo npr. dejanja, ne bomo iskali pridevnikov, ki označujejo lastnosti. Ampak marsikateri samostalnik pa se, tako kot marsikateri pridevnik, rabi tudi za izražanje lastnosti. 'Vreme' je zame lahko 'lastnost/stanje onega zunaj', 'deževnost/oblačnost/sončnost' pa prav tako. Ločevanje po besednih vrstah se ne bo vedno izšlo tako gladko.</p>
               <p xml:id="suss-arhiv-000326.p8">Če nas otrok vpraša, kakšno bo jutri vreme, pa mu odgovorimo z 'deževno', potem je precej predvidljiv sklep, da gre za podpomenko 'vremena'. In če otrok pri vremenski napovedi sliši, da bo jutri 'deževno in zaspano vreme', je 'deževno in zaspano' nadaljnja specifikacija besede 'vreme'. Strogo gledano se da seveda potem reči, da je podpomenka 'deževno vreme', ne samo 'deževno'. Ampak kot rečeno, npr. v gornjem primeru v tem odstavku je jedro zveze ('vreme') izpuščeno. In konec koncev lahko vaš otrok trdi tudi, da je pač uporabil izpustno obliko, tako kot jo v govoru precej pogosto rabimo vsi. Še posebej smiselna pa je ta trditev v vašem primeru, kjer tak odgovor neposredno sledi navodilnemu stavku "Nadpomenki vreme določi tri podpomenke!". Jedro izpustne zveze iz odgovora je torej določeno že v navodilih. Če nekoga vprašamo po treh vrstah stola, bo morda odgovoril z "Lesen, plastičen, kovinski." Jasno je, da gre za izpust jedra besedne zveze, torej za "Lesen stol, plastičen stol, kovinski stol."</p>
               <p xml:id="suss-arhiv-000326.p9">Vsekakor se mi zdi, da naj bi bilo izobraževanje o pomenskih odnosih uperjeno v to, da se pokaže, kako je besedišče hierarhično strukturirano in prepleteno, in to besedišče kot ubesedenje pojmov. Slovnične kategorije v smislu besednih vrst se mi zdijo tu dosti bolj obrobnega pomena, še toliko bolj pa se mi to zdi, ko govorimo o otrocih petega razreda osnovne šole. To je moje mnenje. Mogoče ni vse najbolj jasno, glavna ideja pa bi že morala biti razvidna. Če sem vaše pomisleke narobe razumel, se bo gotovo pritožil kak drug (bivši) Šussko.</p>
               <p xml:id="suss-arhiv-000326.p10">Še tole mi je prišlo na misel, pa zakaj bi držal zase, ne? Pri takih "napačnostih", kot ste jo opisali vi, me moti to, da nekdo otroka ostro zabije v njegovem intuitivnem zdravorazumskem sklepanju. Ponavadi je v takih primerih že odraslemu precej težko razložiti, zakaj ga intuicija vara, kaj šele otroku. Dostikrat se v takih primerih otrokom potem ponujenega drugačnega sklepanja sploh ne poskuša razložiti (pri čemer upam, da delam dotični učiteljici krivico in da se otroku dejansko JE potrudila razložiti, kaj jo pri odgovoru moti), in rezultat takih brez obrazložitve spodrezanih intuicij je frustracija, ki ima v veliki večini primerov verjetno negativen učinek, ki presega odpor do slovenščine zgolj kot šolskega predmeta in ustvarja negativen odnos kar do maternega jezika kot jezika in posledično šibi jezikovno samozavest. O posledicah takih učinkov pa kdaj drugič.</p>
            </div>
            <div type="comment" xml:id="suss-arhiv-000326.div3">
               <p xml:id="suss-arhiv-000326.p11">Se iskreno zahvaljujem za izčrpen odgovor. Žal se niste zmotili pri svojih pogledih o učiteljičinih razlagah. Vprašanje v testu pa je bilo natančno in samo: Nadpomenki vreme določi tri podpomenke!</p>
               <p xml:id="suss-arhiv-000326.p12">Z mislimi na vaš odgovor bom pregledal še učbenik za 5. razred (in se čudil, kako se je slovenska slovnica spremenila v zadnjih 25. letih).</p>
            </div>
         </div>
         <div type="article" xml:id="suss-arhiv-000327"
              corresp="http://www2.arnes.si/~lmarus/suss/arhiv/suss-arhiv-000327.html">
            <head>Kaj pomeni beseda 'dodeliti'?</head>
            <list type="keywords">
               <item>dodeliti</item>
               <item>pomen besede</item>
               <item>slovenščina</item>
            </list>
            <div type="question" xml:id="suss-arhiv-000327.div1">
               <p xml:id="suss-arhiv-000327.p1">Kaj pomeni beseda dodeliti</p>
            </div>
            <div type="answer" xml:id="suss-arhiv-000327.div2">
               <p xml:id="suss-arhiv-000327.p2">Odgovoril vam bom kar se da kratko - z navedbo gesla iz Slovarja slovenskega knjižnega jezika.</p>
               <p xml:id="suss-arhiv-000327.p3">dodeliti <hi rend="italic">-im dov., dodelil (i i) 1. z odločbo izročiti v uporabo: dodelili so mu novo stanovanje // z odločbo postaviti koga na kako mesto, položaj: otroka je sodišče dodelilo materi 2. star. dati, podeliti: usoda mu ni dodelila sreče * num. dodeliti novec ugotoviti vladarja in kovnico pri starem novcu dodeljen -ena -o: fant je dodeljen drugemu polku; oče je bil dodeljen k motoriziranim oddelkom; s to odločbo nama je bila dodeljena soba</hi>
               </p>
            </div>
         </div>
         <div type="article" xml:id="suss-arhiv-000328"
              corresp="http://www2.arnes.si/~lmarus/suss/arhiv/suss-arhiv-000328.html">
            <head>Kako se tvorijo števila višja od 999 miljard</head>
            <list type="keywords">
               <item>števila</item>
               <item>štetje</item>
               <item>miljarda</item>
               <item>bilijon</item>
               <item>trilijon</item>
               <item>slovenščina</item>
            </list>
            <div type="question" xml:id="suss-arhiv-000328.div1">
               <p xml:id="suss-arhiv-000328.p1">Prelistal sem nekaj vaših strani na internetu, vendar nisem našel opisa štetja v našem jeziku. Tako sem imel danes primer, ko sem moral ugotoviti, kako se pišejo in izgovarjajo številke večje od 999 milijard.</p>
               <p xml:id="suss-arhiv-000328.p2">Ugotovil sem naslednje:<lb/>1 ena<lb/> 10 deset<lb/> 100 sto<lb/> 1,000 tisoč<lb/> 10 na 4 deset-tisoč<lb/> 10 na 5 sto-tisoč<lb/> 10 na 6 milijon<lb/> 10 na 7 deset milijonov<lb/> 10 na 8 sto milijonov<lb/> 10 na 9 milijarda<lb/> 10 na 10 deset milijard<lb/> 10 na 11 sto milijard<lb/> 10 na 12 bilijon<lb/> 10 na 13 deset bilijonov<lb/> 10 na 14 sto bilijonov<lb/> 10 na 15 tisoč bilijonov<lb/> 10 na 16 deset-tisoč bilijonov<lb/> 10 na 17 sto-tisoč bilijonov<lb/> 10 na 18 trilijon</p>
               <p xml:id="suss-arhiv-000328.p3">Nisem sicer popolnoma prepričan da sem pravilno štel, vendar je dokaj blizu. Morda bi še koga zanimal tak podatek ali pa celo še večje številke kot kvadriljon in xx milijon.</p>
            </div>
            <div type="answer" xml:id="suss-arhiv-000328.div2">
               <p xml:id="suss-arhiv-000328.p4">Nekam dolgo je trajalo za ta odgovor, ampak--kako bi rekel--Šuss ne dela več. Vprašanje tudi ni najlažje in odgovor je zgolj približen. Težko je bilo najti vir, kjer bi pisalo kaj več o tem problemu. Pogledali smo v nekaj matematičnih priročnikov, logaritemske tablice ... na koncu pa smo se vprašanja lotili po običajni poti, pogledali smo v Slovar slovenskega knjižnega jezika. Tam smo našli (poleg milijona seveda) spodaj navedena gesla:</p>
               <p xml:id="suss-arhiv-000328.p5">milijarda <hi rend="italic">-e ž - tisoč milijonov</hi>
                  <lb/> bilijon <hi rend="italic">-a m - milijon milijonov: mnogo bilijonov let</hi>
                  <lb/> trilijon <hi rend="italic">-a m - mat. tretja potenca milijona</hi>
                  <lb/> kvadrilijon <hi rend="italic">-a m - mat. četrta potenca milijona</hi>
                  <lb/> kvintilijon <hi rend="italic">-a m - mat. peta potenca milijona</hi>
               </p>
               <p xml:id="suss-arhiv-000328.p6">Kaže torej, da je - sledeč SSKJ - vaš sistem pravilen. V SSKJ torej najdemo geslo 'milijarda', ne pa višjih potenc: bilijarda, trilijarda ...</p>
               <p xml:id="suss-arhiv-000328.p7">Pa še to: 'deset tisoč' in 'sto tisoč' po veljavnem pravopisu pišemo narazen.</p>
            </div>
         </div>
         <div type="article" xml:id="suss-arhiv-000329"
              corresp="http://www2.arnes.si/~lmarus/suss/arhiv/suss-arhiv-000329.html">
            <head>Ali je tujke bolje sloveniti ali spreminjati</head>
            <byline>Franc Marušič</byline>
            <list type="keywords">
               <item>tujke</item>
               <item>slovenjenje</item>
               <item>računalniški izrazi</item>
               <item>slovenščina v šoli</item>
               <item>purizem</item>
               <item>prevajanje</item>
               <item>slovenščina</item>
            </list>
            <div type="question" xml:id="suss-arhiv-000329.div1">
               <p xml:id="suss-arhiv-000329.p1">Skoraj celo vašo spletno stran sem prebral. Res čestitke, zelo ste se potrudili. Zelo veliko novih stvari sem izvedel.</p>
               <p xml:id="suss-arhiv-000329.p2">Sam imam računalniško firmo. Moja punca je sicer slavistka in se dostikrat kar prepirava o slovenjenju tujih, predvsem računalniških izrazov. Njeno mnenje je, da je potrebno besede, za katere že obstajajo slovenski prevodi, prevesti. Npr. virtual realitiy = virtualna resničnost, mouse = miška, screensaver = ohranjevalnik zaslona, hard disk = trdi disk. Pravzaprav pride na koncu na to, da se da skoraj vse prevesti. Čeprav je pa proti temu, da se prevede beseda internet. In tudi pravi, da je beseda zgoščenka prišla prepozno.</p>
               <p xml:id="suss-arhiv-000329.p3">Na vaši strani pa sem prebral tudi vse linke na članke o slovenjenju računalniških izrazov: <lb/>Zgoščenka hate page <lb/> Hladnik o zgoščenki <lb/> debata med Hladnikom in Debenjakom <lb/> Jezik in računalništvo (serija člankov)</p>
               <p xml:id="suss-arhiv-000329.p4">Torej po vsem tem je moj zaključek, da večina slavistov in tudi članov Šussa nekako vztraja na tem, da se praktično vsi izrazi poslovenijo.</p>
               <p xml:id="suss-arhiv-000329.p5">Jaz mislim, da bi bil pravi pristop tak, da se večina izrazov samo napiše po naše, tako da se dajo sklanjati ali spregati. Za nekatere, ki so res po slovensko neizgovorljivi (npr. world wide web), se tudi najde prevod (svetovni splet se mi zdi popolnoma v redu). Ampak večino besed bi se moralo pustiti v obliki, ki je podobna originalu. Ne gre za izgubo slovenskega jezika, gre za to, da slovenski jezik dobi nove besede, ki postanejo slovenske besede.</p>
               <p xml:id="suss-arhiv-000329.p6">Večina se ne zaveda, ampak do pred nekaj leti smo prevzemali na stotine besed, ki jih sedaj skoraj vsak od novodobnih puristov smatra za prave slovenske besede. Naštel jih bom nekaj: mikrofon, radio, televizija, rock, reportaža, sekunda, minuta, satelit, referendum, deklaracija, politika, polivinil, antena, raketa, cigareta, kajak, kanjon, administracija, birokracija, absorbirati, mehanik, agresiven, ... Tudi imen mesecev nismo izumili, pa tudi pisavo latinico smo prevzeli.</p>
               <p xml:id="suss-arhiv-000329.p7">Samo iz vaše domače strani vam naštejem besede, ki jih uporabljate kot nedvomno slovenske, pa so prevzete iz tujih jezikov: projekt, študent, filozofska, fakulteta, univerza, program, profesor, energija, program, inventar, literatura, funkcija, pošta, medij. Ali si kdo misli, da je zaradi teh besed slovenščina kaj revnejša ali slabša? Pač pa si mnogi mislijo, da če bomo prevzeli npr. internet, multimedia, drive-in restavracija, lizing, roaming, monitor, CD, DVD, e-mail, virtualna realnost, server, skener, kurzor, ikona ... bo slovenščina res ogrožena. Tudi vi ste večinoma uporabili besedo medmrežje namesto interneta.</p>
               <p xml:id="suss-arhiv-000329.p8">Mislim, da je dejstvo, da živimo v svetu, ki se globalizira. Večina od nas hoče v Evropo. Vseeno imamo radi Slovenijo. Po mojem mnenju s slovenjenjem vseh besed povzročamo dvoje: naši otroci se bodo morali vse besede učiti, ko se bodo učili tujih jezikov. Hkrati Slovenci po svetu ne morejo več slediti tem besedam in so vse bolj odrezani od slovenske matice. To poznam pri stricu, ki živi v Ameriki.</p>
               <p xml:id="suss-arhiv-000329.p9">Hočem povedati, da z prevzemanjem tujk nič ne izgubimo, samo dobimo. Mislim, da si vsi Slovenci želimo neke sistematike pri uvajanju novih besed. Mislim, da je učenje slovenščine v šolah precej osovraženo. Tudi z nasilnim slovenjenjem delamo medvedjo uslugo slovenščini.</p>
               <p xml:id="suss-arhiv-000329.p10">Torej želel bi, da ŠUSS razmisli o mojih predlogih in da se postavi nek čimboljši sistem slovenjenja tujih izrazov.</p>
            </div>
            <div type="answer" xml:id="suss-arhiv-000329.div2">
               <p xml:id="suss-arhiv-000329.p11">Ne vem natančno, kaj naj si mislim o vašem mejlu. Poskušal ga bom na kratko pokomentirati ter obenem podati kratko obrambo na vaše "obtožbe". Napisali ste:</p>
            </div>
            <div type="comment" xml:id="suss-arhiv-000329.div3">
               <p xml:id="suss-arhiv-000329.p12">Njeno mnenje je, da je potrebno besede, za katere že obstajajo slovenski prevodi, prevesti.</p>
            </div>
            <div type="answer" xml:id="suss-arhiv-000329.div4">
               <p xml:id="suss-arhiv-000329.p13">Verjetno je zgoraj zapisani logični nesmisel le napaka, ki se vam je zapisala. Verjetno niste hoteli reči, da bi morali besede, ki so že prevedene prevesti na novo?</p>
            </div>
            <div type="comment" xml:id="suss-arhiv-000329.div5">
               <p xml:id="suss-arhiv-000329.p14">Torej po vsem tem je moj zaključek, da večina slavistov in tudi članov ŠUSSa nekako vztraja na tem, da se praktično vsi izrazi poslovenijo.</p>
            </div>
            <div type="answer" xml:id="suss-arhiv-000329.div6">
               <p xml:id="suss-arhiv-000329.p15">Vaš zaključek ni pravilen. Ne vem, kaj si o slovenjenju misli 'večina slavistov', a za člane ŠUSS-a vam lahko zagotovim, da ne vztrajajo na ničemer podobnem. Naše mnenje je, da jezik živi svoje življenje, v katerega se pogosto ne da uspešno posegati. Naš kriterij ustreznosti neke besede prav gotovo ni samo njena slovenskost, in prav tako to ni najpomembnejši kriterij. Pri tistih nekaj sodbah, ki smo jih morali izreči o ustreznosti kakšne tujke v primerjavi z njeno slovensko ustrezico, je bila več vredna razširjenost ene ali druge besede ter njena zmožnost vključiti se v slovenščino (možnost spreganja, sklanjanja ...). V potrditev napisanega si lahko preberete tudi kak naš odgovor, recimo v sklopu prevodi: online, felš, leasing.</p>
            </div>
            <div type="comment" xml:id="suss-arhiv-000329.div7">
               <p xml:id="suss-arhiv-000329.p16">Večina se ne zaveda, ampak do pred nekaj leti smo prevzemali na stotine besed, ki jih sedaj skoraj vsak od novodobnih puristov smatra za prave slovenske besede. Naštel jih bom nekaj: mikrofon, radio, televizija, rock, reportaža, sekunda, minuta, satelit, referendum, deklaracija, politika, polivinil, antena, raketa, cigareta, kajak, kanjon, administracija, birokracija, absorbirati, mehanik, agresiven, ... Tudi imen mesecev nismo izumili, pa tudi pisavo latinico smo prevzeli.</p>
            </div>
            <div type="answer" xml:id="suss-arhiv-000329.div8">
               <p xml:id="suss-arhiv-000329.p17">Vsekakor upam, da nas ne prištevate med to večino ... Za informacijo pa vam lahko povem, da pravi puristi med neslovenske besede poleg vašim primerom podobnih prištevajo tudi marsikatere druge. Noben pravi purist na primer ne SMATRA, kot ste zapisali vi (beseda naj bi bila hrvatizem). Vašega seznama pa tudi ni težko razširiti: pivo (iz češčine), čebula (iz furlanščine), vino, miza (iz latinščne in/ali italijanščine), jakna ali jopa (iz nemščine) ...</p>
               <p xml:id="suss-arhiv-000329.p18">Nikakor pa se seznam besed tu ne konča. Preštevilne so besede, ki smo jih prevzeli iz drugih slovanskih jezikov, predvsem ruščine in hrvaščine ...</p>
               <p xml:id="suss-arhiv-000329.p19">Kot zanimivost naj povemo, da je velikemu pritisku tujih besed na slovenščino od nekdaj nasprotoval purizem. Eden prvih, ki je besede tujega izvora dejansko zamenjeval s slovenskimi ali vsaj nenemškimi, naj bi bil Hieronimus Megister, ki je v svojem slovarju iz leta 1592 recimo zamenjal takrat pogosteje rabljeno izvorno nemško besedo 'špraha' s slovenskim 'jezik'. Kasneje so puristi na silo/umetno obudili tudi besedo 'ljudje' namesto pri protestantskih piscih tistega časa (npr. Trubarju) prevladujoče besede 'folk', 'dediščina' namesto 'erbščina' itd.</p>
            </div>
            <div type="comment" xml:id="suss-arhiv-000329.div9">
               <p xml:id="suss-arhiv-000329.p20">Tudi vi ste večinoma uporabili besedo medmrežje namesto interneta.</p>
            </div>
            <div type="answer" xml:id="suss-arhiv-000329.div10">
               <p xml:id="suss-arhiv-000329.p21">Pri uporabi besede medmrežje je šlo verjetno prej za trenutno modo kot pa za kakšno strogo načelno izogibanje tujkam za vsako ceno ... O po našem mnenju smiselnih načelih prevajanja oz. nadomeščanja tujk smo pisali že v več odgovorih, malo pobrskajte po našem arhivu (kot rečeno, glejte odgovore na temo 'online', 'felš', 'leasing', nazivov tipa 'ameriška državna sekretarka' ...), vsekakor pa nismo mnenja, da bi bilo nasilno slovenjenje, ko se je beseda že ustalila, smiselno.</p>
            </div>
            <div type="comment" xml:id="suss-arhiv-000329.div11">
               <p xml:id="suss-arhiv-000329.p22">Mislim, da je dejstvo, da živimo v svetu, ki se globalizira. Večina od nas hoče v Evropo. Vseeno imamo radi Slovenijo. Po mojem mnenju s slovenjenjem vseh besed povzročamo dvoje: naši otroci se bodo morali vse besede učiti, ko se bodo učili tujih jezikov. Hkrati Slovenci po svetu ne morejo več slediti tem besedam in so vse bolj odrezani od slovenske matice. To poznam pri stricu, ki živi v Ameriki.</p>
            </div>
            <div type="answer" xml:id="suss-arhiv-000329.div12">
               <p xml:id="suss-arhiv-000329.p23">Slovenci, ki žive po svetu, SO odrezani od svoje matice. Raziskave kažejo, da jezik priseljencev najkasneje pri tretji generaciji že popolnoma izgine. Za slovenske izseljence je ta čas verjetno še nekoliko krajši, zato se res ni treba truditi in prirejati slovenščine tujemu jeziku (kateremukoli že). Povrh vsega bi se tu potem morali vprašati, katere izseljence bi najraje obdržali, tiste v Kanadi ali tiste v Argentini.</p>
            </div>
            <div type="comment" xml:id="suss-arhiv-000329.div13">
               <p xml:id="suss-arhiv-000329.p24">Hočem povedati, da z prevzemanjem tujk nič ne izgubimo, samo dobimo. Mislim, da si vsi Slovenci želimo neke sistematike pri uvajanju novih besed. Mislim, da je učenje slovenščine v šolah precej osovraženo. Tudi z nasilnim slovenjenjem delamo medvedjo uslugo slovenščini.</p>
            </div>
            <div type="answer" xml:id="suss-arhiv-000329.div14">
               <p xml:id="suss-arhiv-000329.p25">Glavni vzrok osovraženosti slovenščine je bolj verjetno prestriktno učenje slovenskega knjižnega jezika, tako v pisni kot govorjeni različici. Slovenjenje tujk pri tem verjetno nima tako pomembne vloge, kot si predstavljate. Negativen odnos vcepimo z različnimi slovničnimi pravili, ki niso osnovana na živem jeziku, temveč na nekakšni normi, ki morda odseva jezik (literature) izpred kdove koliko let. Vsekakor je krivec za osovraženost prej učni program (oz. karkoli že), ki določa, kaj in kako se bo v šolah učilo, kot pa posamezne besede.</p>
               <p xml:id="suss-arhiv-000329.p26">Še to. Zdi se, kot da mislite, da se ljudje že rodimo z znanjem tujk, medtem ko se moramo slovenskih besed naučiti. No, tega verjetno ni treba posebej komentirati. Tako kot se moramo učiti pomena nepogosto rabljenih slovenskih besed, se moramo naučiti tudi pomena tujk, le da si pri slovenskih besedah pogosto lahko pomagamo s sorodnimi besedami in na pomen lahko celo sklepamo, tudi iz besedotvornega ustroja, česar pa pri tujki, ki ni v sorodu s kakšno nam že znano besedo, ne moremo storiti. Menda so nekoč opravili poskuse, katere izraze za razne slovnične pojme si otrok prej zapomni, substantiv ali samostalnik, adjektiv ali pridevnik, adverb ali prislov ... Otroci so si lažje zapomnili samostalnik, pridevnik, prislov ...</p>
               <p xml:id="suss-arhiv-000329.p27">Tole zadnje bi bil en argument za nadomeščanje z domačimi besedami. Ko smo že pri tem, lahko navedemo še kak tak razlog. Na primer, kljub dokajšnjemu znanju angleščine si kot študent angleškega jezikoslovnega izraza 'entailment' nisem znal dokončno razložiti, vse dokler nisem od neke predavateljice slišal njenega slovenjenja tega izraza, namreč 'pomenska posledica'. Če se neka tujka še ni ustalila, bi bila to torej dva argumenta za načelno slovenjenje. Še en argument je verjetno to, da si določeno vrsto tujk govorci često razlagamo vsak malo po svoje (za kar gl. odgovor na temo <ref target="#suss-arhiv-000332">slovenjenja glagola 'dobacivati'</ref>). Pa tudi to, da včasih za tujko ni ravno jasno, kako naj z njo ravnamo v slovenščini, kar se tiče pregibanja, zapisa, izgovora, čemur se z nadomeščanjem z bolj domače zvenečo besedo izognemo. In nenazadnje bi kdo kot argument za nadomeščanje z domačimi izrazi gotovo navajal enakopravnost govorcev ne glede na njihovo znanje tujih jezikov - sam si sicer glede upravičenosti tega razloga nisem na jasnem.</p>
            </div>
            <div type="comment" xml:id="suss-arhiv-000329.div15">
               <p xml:id="suss-arhiv-000329.p28">Torej želel bi, da ŠUSS razmisli o mojih predlogih in da se postavi nek čimboljši sistem slovenjenja tujih izrazov.</p>
            </div>
            <div type="answer" xml:id="suss-arhiv-000329.div16">
               <p xml:id="suss-arhiv-000329.p29">Hvala za vaše želje, a žal nimamo tolikšne moči, da bi naše predloge in ideje upoštevali tisti, ki moč imajo.</p>
            </div>
            <div type="comment" xml:id="suss-arhiv-000329.div17">
               <p xml:id="suss-arhiv-000329.p30">PS: Še to bi vam povedal: kako natančna je vaša skrb za jezik, pove že vaša stran, na kateri je kar nekaj pravopisnih in drugih napak. Že jaz jih vidim kot elektrotehnik, koliko bi jih videla šele moja punca slavistka. Pri četudi niste pravilno uporabili velike začetnice. Tri pike se pišejo nestično. Kakorkoli je bolje pisati narazen. Pred oziroma načelom ne pišemo vejice, pa ste jo postavili. Napisali ste enkra namesto enkrat. To vse je na prvi strani, ki se po mojem ne menja. Na ostalih straneh lažje razumem, da so napake.</p>
            </div>
            <div type="answer" xml:id="suss-arhiv-000329.div18">
               <p xml:id="suss-arhiv-000329.p31">Zahvaljujemo se vam za opozorilo. Vendar vse spet niso napake. Tri pike smo pisali skupaj zavestno in z razlogom, ravno tako 'kakorkoli' ... In konec koncev se zdi tole vaše opozorilo rahlo v nasprotju z vašim prejšnjim pisanjem. Namreč če se vam zdi, da se skrb za slovenščino ne kaže v slovenjenju tujk, bi si morda mislil, da se vam tudi drobne pravopisne konvencije ne bojo zdele tako pomembne. Namreč tovrstne konvencije so seveda zgolj to: konvencije, ki so do neke mere povsem poljubne, vztrajanje pri 'pravilnosti' samo ene od več variant pa je često nič več kot forsiranje osebnih preferenc. Pisanje tropičja stično ali nestično je vsekakor primer take poljubne konvencije, ki se je za povrh še spremenila nedolgo tega (s stičnega zapisa je Pravopis prešel na propagiranje nestičnega zapisa). In nenazadnje, če opažate v rabi tropičja nihanje, to pomeni le to, da v rabi ni ustaljena le ena varianta, da pa so se sestavljalci Pravopisa odločili za zgolj eno; seveda po osebni preferenci sestavljalcev. Deloma izraža to željo po (do neke mere neizbežni in potrebni) standardizaciji, poenotenju, deloma pa je to seveda forsiranje ene variante tam, kjer za nenihajočo rabo ni ravno pametnega razloga, in postane tako pravopiščevo vedenje podobno zatiranju najrazličnejših drugačnosti v raznoliki družbi, navadah njenih članov ...</p>
            </div>
            <div type="reference" xml:id="suss-arhiv-000329.div19">
               <p xml:id="suss-arhiv-000329.p32">Glej tudi: <ref target="#suss-arhiv-000218">Kako prevajati angleško besedo online</ref>.</p>
               <p xml:id="suss-arhiv-000329.p33">Glej tudi: <ref target="#suss-arhiv-000219">Kako sloveniti ameriški politični naziv Secretary</ref>.</p>
               <p xml:id="suss-arhiv-000329.p34">Glej tudi: <ref target="#suss-arhiv-000227">Kako sloveniti izraz 'leasing'</ref>.</p>
               <p xml:id="suss-arhiv-000329.p35">Glej tudi: <ref target="#suss-arhiv-000230">Primernost izraza 'filmsko obložene tablete'</ref>.</p>
               <p xml:id="suss-arhiv-000329.p36">Glej tudi: <ref target="#suss-arhiv-000239">Kako se po slovensko reče 'felš'</ref>.</p>
               <p xml:id="suss-arhiv-000329.p37">Glej tudi: <ref target="#suss-arhiv-000332">Iščem slovenski izraz za dobacivati'</ref>.</p>
            </div>
         </div>
         <div type="article" xml:id="suss-arhiv-000330"
              corresp="http://www2.arnes.si/~lmarus/suss/arhiv/suss-arhiv-000330.html">
            <head>Kaj pomenijo fraze 'večerna zkrma', 'cunja na tleh'</head>
            <list type="keywords">
               <item>fraze</item>
               <item>večerna krma</item>
               <item>cunja na tleh</item>
               <item>slovenščina</item>
            </list>
            <div type="question" xml:id="suss-arhiv-000330.div1">
               <p xml:id="suss-arhiv-000330.p1">Prosim če mi lahko odgovorite kaj pomeni fraza: večerna krma, cunja na tleh.</p>
               <p xml:id="suss-arhiv-000330.p2">Takšna vprašanja dobi moj otrok v šoli ker pa nevem vas prosim vljudno za odgovor.</p>
            </div>
            <div type="answer" xml:id="suss-arhiv-000330.div2">
               <p xml:id="suss-arhiv-000330.p3">Na vprašanje smo skušali odgovoriti, a odgovora žal nismo uspeli najti nikjer. Omenjenih fraz v Slovarju slovenskega knjižnega jezika ni, ni jih v slovensko-italijanskem frazeološkem slovarčku (Diomira Fabjan Bajc: Dve muhi na en mah, 1995), našel pa jih nisem niti v knjigi pregovorov Mirka Hrovata 'Človek in njegovi pregovori'. Ob sebi nimam nobenega drugega (eno- ali večjezičnega) frazeološkega slovarčka, tako da vam dodatnih informacij ne morem prenesti. Morda bi veljalo pogledati še v kakšno drugo knjigo pregovorov ...</p>
            </div>
         </div>
         <div type="article" xml:id="suss-arhiv-000331"
              corresp="http://www2.arnes.si/~lmarus/suss/arhiv/suss-arhiv-000331.html">
            <head>Kateri jeziki spadajo v ugrofinsko jezikovno skupino</head>
            <list type="keywords">
               <item>jezikovne družine</item>
               <item>jezikovne skupine</item>
               <item>ugrofinski jeziki</item>
               <item>samojedski jeziki</item>
               <item>uralski jeziki</item>
            </list>
            <div type="question" xml:id="suss-arhiv-000331.div1">
               <p xml:id="suss-arhiv-000331.p1">Mojega brata silno zanima, kateri jeziki spadajo v ugrofinsko jezikovno skupino.</p>
               <p xml:id="suss-arhiv-000331.p2">A sem se obrnil na pravi naslov?</p>
            </div>
            <div type="answer" xml:id="suss-arhiv-000331.div2">
               <p xml:id="suss-arhiv-000331.p3">Ja, naslov je še kar pravi. :)</p>
               <p xml:id="suss-arhiv-000331.p4">Ugrofinskih jezikov je kar precej, (pri nas) najbolj znani so: madžarščina, finščina in estonščina. Ti jeziki spadajo v večjo skupino uralskih jezikov, kjer so še samojedski jeziki. Če prav razumem te sezname, potem ni najbolj jasno, ali spadajo recimo laponski jeziki v ugrofinsko skupino ali pa so ločen del uralske jezikovne družine. Podobno velja za mordovinščino (ne vem, kakšno je slovensko ime), mari, udmurtščino ... Precej informacij o teh uralskih jezikih dobite na:<lb/>
                  <ref target="http://members.tripod.com/Daniel_Kravin/">http://members.tripod.com/Daniel_Kravin/</ref>
               </p>
               <p xml:id="suss-arhiv-000331.p5">Cel (vsaj zelo popoln, če že ne cel) spisek uralskih in torej tudi ugrofinskih jezikov pa je na tej strani (sledite povezavam za 'language families'):<lb/>
                  <ref target="http://www.ethnologue.com/web.asp">http://www.ethnologue.com</ref>
               </p>
               <p xml:id="suss-arhiv-000331.p6">Sodeč po seznamu na tej strani, se uralski jeziki delijo na ugrofinske in samojedske. Ugrofinski pa potem na ogrske in permofinske, in ti na cermofinske in tako naprej (ta imena sem si rahlo izmišljeval - hočem reči, da sem jih kar prosto slovenil).</p>
            </div>
            <div type="comment" xml:id="suss-arhiv-000331.div3">
               <p xml:id="suss-arhiv-000331.p7">Najlepša hvala!!!</p>
            </div>
         </div>
         <div type="article" xml:id="suss-arhiv-000332"
              corresp="http://www2.arnes.si/~lmarus/suss/arhiv/suss-arhiv-000332.html">
            <head>Iščem slovenski izraz za dobacivati</head>
            <byline>Rok Žaucer</byline>
            <list type="keywords">
               <item>slovenjenje</item>
               <item>dobacivati</item>
               <item>dobacivanje</item>
               <item>slovenščina</item>
            </list>
            <div type="question" xml:id="suss-arhiv-000332.div1">
               <p xml:id="suss-arhiv-000332.p1">Iščem slovenski izraz za "dobacivati" oziroma "dobacivanje". Sem že ful ljudi pobaru, pa se venomer vrtimo v krogu: sikati, navreči, težiti, clo nametavat, je nekdo reku... ampak nobena od teh ne opredeli stereotipa treh šiptarčkov, ki sedijo v cestnem baru in dobacivajo mimoidočim pičkam.</p>
            </div>
            <div type="answer" xml:id="suss-arhiv-000332.div2">
               <p xml:id="suss-arhiv-000332.p2">V mojem repertoarju bi se tovrstno situacijo verjetno opisalo z glagoli 'sikati', 'komentirati', mogoče 'obirati', 'obkladati' itd. Vendar vsi ti glagoli, razen ob povsem jasnem sobesedilu, zahtevajo še kakšno dopolnilo, recimo 'Rahlo opita sta sedela na pločniku pred kafičem in glasno obirala mimoidoče', 'Rahlo opita sta sedela na pločniku pred kafičem in mimoidoče obkladala z raznoraznimi "komplimenti"', 'Rahlo opita sta sedela na pločniku pred kafičem in glasno komentirala mimoidoče damice'. Zaradi potrebe po dopolnilu se te variante morda slišijo manj ustrezne oziroma manj neposredne kot brezdopolnilno 'dobacivanje'. Še en soroden glagol iz mojega slengovskega registra je 'prijaviti/prijavljati', ki deloma pokriva polje glagola 'navreči' (samostalnika 'medklic'), širše pa kar glagola 'izustiti'. Malo bolj oddaljen je še glagol 'nabijati', vendar tudi oba slednja glagola zahtevata kakšno dopolnilno ali sobesedilno pojasnilo. Pravzaprav pa moram priznati, da nisem vedel, da se za opisani pomen uporablja glagol 'dobacivati'. Meni bi to pomenilo bolj nogometno podajanje v prazen prostor...</p>
               <p xml:id="suss-arhiv-000332.p3">Ker se kakšne pametne rešitve žal ne spomnim, sem po eni strani vprašanje posredoval še drugim Šusskotom (glej navedek na koncu odgovora, 'prijavljati se' itd.), tule pa bom poskušal s splošnejšega vidika osvetliti pojav tovrstne rabe tujk.</p>
               <p xml:id="suss-arhiv-000332.p4">Zdi se, da se je v srbohrvaščini glagol 'dobacivati' ustalil na opisanem pomenu, čeprav ima ob tem gotovo še druge pomene. 'Nabacivati' pomeni v srbohrvaščini v osnovi verjetno dobesedno isto kot v slovenščini 'nametavati'. In 'nametavati' bi prav lahko pomenilo nedovršno ubeseditev pomena, ki ga dovršno izraža glagol 'navreči' (kar je po SSKJ 'dodatno, mimogrede omeniti'). Vendar je potem često tako, da neko besedo slišimo, razberemo, kaj pomeni, potem pa -- ker te besede v drugih pomenih ne poznamo ali pa jo poznamo slabše kot nam prozornejši 'nametavati/dometavati' -- se nam zdi, da ta beseda pač nezmotljivo poimenuje to in to. Vendar to v izvornem jeziku običajno ni res, namreč da bi nezmotljivo pomenila samo eno stvar, vendar jo mi privzamemo v enem samem pomenu, in potem jo čutimo kot bolj precizno kot kakšno našo (po strukturi in prevladujočem pomenu dobesedno) ustreznico.</p>
               <p xml:id="suss-arhiv-000332.p5">Ta hip mi kot primer za ta pojav na misel pride le par zadev iz arhitekturnih voda. Nekoč se je organizirala neka arhitektska delavnica, in v slovenskem besedilu so vztrajali pri besedi 'workshop' raje kot 'delavnica', češ da besedi ne pomenita čisto istega. Seveda sem vztrajal, naj mi razložijo razliko, pa jim nekako ni uspelo. Do neke mere je to gotovo normalen pojav. Zdi se tudi, da mu botruje to, da za neko novo tujo besedo nimaš uzaveščeno, kaj čisto natančno pomeni, in potem si jo pri sebi razjasniš, kaj točno ti pomeni. Seveda si tako čisto natančno lažje fiksiraš tako besedo, kjer se ti ne mešajo zraven še njeni drugi pomeni. Vendar pa se često zgodi, da se potem pokaže, da recimo en arhitekt misli, da 'workshop' pomeni to in to ter da se od 'delavnice' loči po tem in tem, takoj naslednji arhitekt ima svojo zelo jasno definicijo fiksirano malo drugače, tretji spet malo drugačno... Nič slabega o arhitektih, le da sem pri njih tega opazil veliko. Nekoč sem prevajal besedilo za neko arhitektko, pa se je pojavljalo par visokoletečih nevsakdanjih besed, za katere je rekla, da niso čisto isto kot njihove bolj vsakdanje ustreznice. In hja, čisto verjamem, da zanjo niso. Ampak potem sem spraševal njenega sošolca arhitekta, kaj tiste zadeve pomenijo, pa sem dobival odgovore 'Ja verjetno to pa to', 'Ja ne vem čisto točno' itd. V glavnem, v mojem stiku z arhitekturo je bilo tega "čisto natančno definiranega strokovnega izrazja", ki se ga ni dalo zamenjati z bolj navadnimi besedami, veliko. Seveda se to dogaja tudi v vsakdanjem jeziku, v bolj zaprtih krogih ... in pojav deluje kot en način spreminjanja oz. razvoja besedišča. Ne pomeni pa to zmeraj nujno res, da bi bolj domača ali bolj vsakdanja različica bila kaj manj natančna oziroma nedvoumna. Čeprav ima zraven še par drugih pomenov, imamo pa vsaj te pomene vsi malo bolj enako fiksirane in zato manj prihaja do tega, da je posamezna tuja beseda nekomu eno, drugemu drugo...</p>
               <p xml:id="suss-arhiv-000332.p6">Še ena taka iz arhitekturnih voda je bila vztrajanje pri izrazu 'slajd' (po angleškem 'slide' "diapozitiv") za pomen, ki ga običajno prepoznamo v izrazu 'diapozitiv' ali 'dias'. 'Slajd' naj bi bilo primerneje zato, ker je 'slajd' potem lahko tudi ena slikica (projekcija) pri računalniškem programu Powerpoint. To je sicer malo druga zadeva, ker gre za preurejanje že ustaljene besede z asociacijo na neko drugo novo besedo, ampak po drugi strani pa, zakaj pa ne bi tistemu 'slajdu' od Powerpointa rekli 'diapozitiv' ali 'dias'? To jim verjetno ni šlo, ker jim 'dias' jasno pomeni to in to, tisto novo tujo besedo, ki ji ne poznaš čisto natančno pomena, si pa lažje zafiksiraš čisto točno tako in tako. V angleščini je seveda izraz 'slide' dvoumen/dvopomenski točno tako, kot bi bil v slovenščini 'dias', če bi tistemu od Powerpointa rekli 'dias'. No, tole z 'diasi' in 'slajdi' se sliši že rahlo smešno, predvsem pa gre za malo drugo stvar, ampak do neke mere pa so zadeve vseeno primerljive.</p>
               <p xml:id="suss-arhiv-000332.p7">Da ne bo pomote, to ni kritika tega, da se vam zdi izraz 'dobacivanje' bolj nedvoumno jasen kot kak drug. Kot verjetno vsakdo imam tudi sam več podobnih izrazov, ki se mi zdijo neprimerljivo bolj natančni in nedvoumni od kakih drugih... Gotovo se mi za kakšne angleške besede, ki naj bi se prevedle s tem pa tem, zdi, da to pa niso čisto prave ustreznice, boljših pa ne najdem. Ni torej kritika, le malo si skušam razložiti, zakaj se to dogaja.</p>
            </div>
            <div type="comment" xml:id="suss-arhiv-000332.div3">
               <p xml:id="suss-arhiv-000332.p8">Hvala za obrazložitev fenomena. "Dometavanje" je beseda, ki bi se je dal privad't, še posebi če človk pogosto prehaja od besed k dejanjem... se prav, če grem jest zdejle tle dol pred metalko v en kafič, si naročim jutranjo kavo in vsaki, ki gre mim rečem: "uopa, ksss, ksss, ej bejba, a si ti dons z desno nogo vstala...", potem bom dan pričel z dometavanjem ob kavici z mlekom.</p>
            </div>
            <div type="answer" xml:id="suss-arhiv-000332.div4">
               <p xml:id="suss-arhiv-000332.p9">Med črtama navajam dodatek podpornega člana:</p>
               <p xml:id="suss-arhiv-000332.p10">~~~~~~~~~~~~~~~~~~~</p>
               <p xml:id="suss-arhiv-000332.p11">- osvajati (malo romantično se sliši, samo se mi zdi, da je to še najbolj dobeseden prevod)<lb/>- prijavljati se (kar je v bistvu isto kot 'osvajati', samo da je še bolj arhaično)<lb/> - pecati (včasih s(m)o punce pač pojmovali kot ribe. Ne vem pa, kako je zdaj s tem. Slovenski ekvivalent 'loviti' pa je po moje precej nemogoč.)<lb/> - zapeljevati / zapeljati (samo to je tudi malo specifično).</p>
               <p xml:id="suss-arhiv-000332.p12">V bistvu bi bil katerikoli od naštetih lahko v igri. Si pa predstavljam, da tudi dobacivanje poteka v različnih kontekstih (ženski se lahko dobacivaš na pikniku, v baru, v službi ali pa kar na cesti...).</p>
               <p xml:id="suss-arhiv-000332.p13">~~~~~~~~~~~~~~~~~~~</p>
               <p xml:id="suss-arhiv-000332.p14">Dodajam, da se mi zdi zelo posrečen izraz 'prijavljati se' ('Rahlo opita sta sedela na pločniku pred kafičem in se prijavljala mimoidočim puncam'). Namreč če se človek nekam prijavi, recimo na kak javni razpis, odda vlogo, potem pa čaka, ali bo izbran ali ne. Paralela med 'dobacivanjem' mimoidočim damicam in prijavljanjem na javni razpis je jasna, raba nedovršne oblike (torej 'prijavljati se', ne 'prijaviti se') pa uvaja dimenzijo ponavljanja (ogovarjaš eno mimoidočnico za drugo) ali pa morda dimenzijo nedokončanosti (prijavljaš se, dokler mimoidočnica ne zgine za vogalom, takrat pa 'prijava' ne more več biti realizirana), oboje pa seveda cilja na -- v veliki meri -- jalovost tega početja.</p>
            </div>
            <div type="comment" xml:id="suss-arhiv-000332.div5">
               <p xml:id="suss-arhiv-000332.p15">Tista varianta s "prijavljati se" se mi ful dopade, moji punci pa še bolj.</p>
            </div>
         </div>
         <div type="article" xml:id="suss-arhiv-000333"
              corresp="http://www2.arnes.si/~lmarus/suss/arhiv/suss-arhiv-000333.html">
            <head>Ali je 'New Economy' res 'nova ekonomija'</head>
            <list type="keywords">
               <item>nova ekonomija</item>
               <item>new economy</item>
               <item>slovenjenje</item>
               <item>slovenščina</item>
            </list>
            <div type="question" xml:id="suss-arhiv-000333.div1">
               <p xml:id="suss-arhiv-000333.p1">Ali je prav, da prevajamo "New Economy" kar z "nova ekonomija"? Ali obstaja kakšen ustreznejši prevod?</p>
            </div>
            <div type="answer" xml:id="suss-arhiv-000333.div2">
               <p xml:id="suss-arhiv-000333.p2">Žal to ni pravi odgovor, saj vam pravega odgovora ne moremo dati. Sprašujete po izrazu ekonomske stroke, a med nami ni nobenega ekonomista.</p>
               <p xml:id="suss-arhiv-000333.p3">Kolikor mi je znano iz dnevnega časopisja, se "New Economy" res prevaja kot "nova ekonomija". Nikjer nisem našel kakšnega slovarja ekonomske stroke, ki bi to potrdil ali ovrgel. S spletnim iskalnikom sem le našel nekaj strani, ki uporabljajo ta izraz. Tako je recimo pred kratkim izšla knjiga pri Gospodarskem vestniku, ki govori o novi ekonomiji (http://www.gvzalozba.com/knjigapodrobno.asp?knjiga=151). O novi ekonomiji govorijo tudi avtorji strani http://www.ponudba.com. Iskalnik je našel še mnogo drugih strani, ki imajo novo ekonomijo verjetno zapisano kot eno od gesel strani, med njimi tudi strani INFOS-a, NLB itd.</p>
               <p xml:id="suss-arhiv-000333.p4">Opazili smo tudi nekaj drugih izrazov, povezanih z novo ekonomijo, ki se očitno tudi že uporabljajo v slovenščini: e-poslovanje, e-trgovanje ...</p>
               <p xml:id="suss-arhiv-000333.p5">Kot že rečeno, o vsem tem res ne vemo kaj dosti (četudi smo sami skoraj primer nove ekonomske miselnosti - žal brez ekonomske komponente). Izraz v Sloveniji torej očitno obstaja in ne vidim pravega razloga, da bi se ga izogibali ali iskali kakega novega.</p>
            </div>
            <div type="comment" xml:id="suss-arhiv-000333.div3">
               <p xml:id="suss-arhiv-000333.p6">Bolje pozno kot nikoli :)). Hvala</p>
            </div>
         </div>
         <div type="article" xml:id="suss-arhiv-000334"
              corresp="http://www2.arnes.si/~lmarus/suss/arhiv/suss-arhiv-000334.html">
            <head>Ali je prav 'srednje veliko' ali 'srednjeveliko'</head>
            <list type="keywords">
               <item>pisanje skupaj ali narazen</item>
               <item>prislov</item>
               <item>pridevnik</item>
               <item>pravopis</item>
               <item>slovenščina</item>
            </list>
            <div type="question" xml:id="suss-arhiv-000334.div1">
               <p xml:id="suss-arhiv-000334.p1">Kateri zapis je pravilnejši<lb/>srednje veliko okno<lb/> ali<lb/> srednjeveliko okno</p>
            </div>
            <div type="answer" xml:id="suss-arhiv-000334.div2">
               <p xml:id="suss-arhiv-000334.p2">Slovenski pravopis pravila iz 1990 (SPP) pojasnjuje pisanje pridevniških zvez v paragrafih 510-526. Skupaj naj bi se v slovenščini pisali pridevniki, ki so po svoji zgradbi podredne zloženke: velikonočen (velika noč), vsakoleten (vsako leto), dveleten (dve leti), vsegaveden, levostičen ... Vendar zloženk, kot pravi SPP, ne smemo zamešati z navadno (vsakič sproti tvorjeno) zvezo prislova in pridevnika: splošno znan, globoko občuten ...</p>
               <p xml:id="suss-arhiv-000334.p3">Sedaj nam ostane le vprašanje, kako ugotoviti, kaj je kaj? Prosta zveza prislova in pridevnika, ki se piše narazen, tipično vsebuje kakovostni pridevnik, katerega pomen je s strani prislova določen oz. kvantificiran/zamejen. V vašem primeru se zdi, da prislov 'srednje' določa vrednost lastnosti, ki jo kakovostni pridevnik 'velik' pripisuje predmetu. Ta vrednost je srednja vrednost, torej ne 'zelo' in ne 'malo' (ali slabo ...):<lb/>zelo visok hrib<lb/> malo pomemben človek<lb/> srednje veliko okno</p>
               <p xml:id="suss-arhiv-000334.p4">Odgovor na vaše vprašanje je torej: po SPP je pravilno vaš primer pisati narazen, tj. srednje veliko okno. Gotovo pa drži, da teh reči ni vselej lahko ločevati in torej ne gre pričakovati, da se bo razlikovanje v zapisu v praksi striktno izvajalo, niti v nelektoriranih niti v lektoriranih besedilih. Preveč omejevalen pristop k zapisu teh zvez ob sklicevanju na SPP zato verjetno ni najbolj smiselno.</p>
            </div>
         </div>
         <div type="article" xml:id="suss-arhiv-000335"
              corresp="http://www2.arnes.si/~lmarus/suss/arhiv/suss-arhiv-000335.html">
            <head>Replika na odgovor o Ptujskih toplicah</head>
            <byline>Franc Marušič</byline>
            <list type="keywords">
               <item>velika začetnica</item>
               <item>zemljepisna imena</item>
               <item>imena krajev</item>
               <item>Moravske Toplice</item>
               <item>Moravci</item>
               <item>pravopis</item>
               <item>slovenščina</item>
            </list>
            <div type="question" xml:id="suss-arhiv-000335.div1">
               <p xml:id="suss-arhiv-000335.p1">Upam, da bo ŠUSS čimprej spet zaživel - da se z vašo generacijo ni nehala študentska skrb za slovenščino.</p>
               <p xml:id="suss-arhiv-000335.p2">Sam se oglašam le s komentarjem na vaš odgovor o veliki začetnici. Dolenjske Toplice se piše z veliko začetnico, Moravske toplice pa z malo!? Pogledal sem v Telefonski imenik Slovenije in našel Občino Moravske T/toplice, kraj ima svojo poštno številko itd. Catch je v tem, da Moravske Toplice niso v Moravcih (ti so v Slovenskih goricah), ampak precej drugje, v Prekmurju namreč.</p>
               <p xml:id="suss-arhiv-000335.p3">Brez zamere, verjetno pa vas je na to že kdo opozoril. Za nas Kranjce (?) je to res precej daleč in ne moremo vedeti vsega na pamet.</p>
               <p xml:id="suss-arhiv-000335.p4">Čimprej spet v akcijo za boljšo slovenščino.</p>
            </div>
            <div type="answer" xml:id="suss-arhiv-000335.div2">
               <p xml:id="suss-arhiv-000335.p5">Naš vir informacij ni bil telefonski imenik, temveč Atlas Slovenije Mladinske knjige. Ker je govor o imenih krajev, nam atlas, torej delo Geodetskega zavoda Slovenije, pomeni večjo referenco. Žal imam pri sebi le prvo izdajo Atlasa Slovenije iz leta 1985.</p>
               <p xml:id="suss-arhiv-000335.p6">Po (starih) kartah sodeč o imenu tako rekoč ni dileme, Moravci so kraj na cesti med Martjanci in Tešanovci. Moravske toplice se nahajajo južno od glavne ceste. Del kraja ob cesti se imenuje Sp. Moravci. Danes sem v Delu zasledil tudi oglas, ki vabi v to zdravilišče. Sodeč po njihovem spletnem naslovu sami ne zanikajo originalnega imena kraja - http://www.zdrav-moravci.si.</p>
               <p xml:id="suss-arhiv-000335.p7">Očitno pa se je poimenovanje kraja spremenilo v zadnjih letih ali vsaj od ustanovitve novih občin. Občina se namreč res imenuje Moravske Toplice (kjer toplice ne označujejo več zdravilišča, ampak so del imena kraja, enako kot v Dolenjskih Toplicah). Spremenilo pa se je tudi poimenovanje term, ki se sedaj imenujejo Zdravilišče Moravske Toplice, saj so Moravske Toplice že kraj.</p>
               <p xml:id="suss-arhiv-000335.p8">Samo poimenovanje kraja še ni prav dobro ustaljeno in se razlikuje od karte do karte. Na naslovu <ref target="http://kremen.arso.gov.si/NVatlas">http://kremen.arso.gov.si/NVatlas</ref> sem v javno dostopnem Naravovarstvenem atlasu Slovenije Moravce/Moravske Toplice poiskal na kartah v različnih merilih. Kar je delovalo kot karta 1 : 100.000, je imelo Moravske Toplice. Karta, ki je v osnovi verjetno bila (na računalniku je namreč težko govoriti o takem merilu, ker se merila spreminjajo glede na velikost ekrana ...) 1 : 50.000, je imela Moravce, 1 : 25.000 je imela Moravske Toplice, najnatančnejša - zelo verjetno 1 : 5000 - pa je imela spet Moravce.</p>
               <p xml:id="suss-arhiv-000335.p9">Tudi na kartah, kjer se celoten kraj imenuje Moravske Toplice, je del naselja ob cesti še vedno imenovan Sp. Moravci. Moravci, ki jih vi postavljate v Slovenske gorice, se po Atlasu Slovenije (iz leta 1985) imenujejo Moravci v Slovenskih goricah.</p>
               <p xml:id="suss-arhiv-000335.p10">Sklepamo lahko, da se je poimenovanje kraja res spremenilo skupaj z nastankom nove občine. Novo ime kraja bi se torej, kot ste zapisali vi, pisalo Moravske Toplice, vendar mi v našem odgovoru nismo govorili o kraju, temveč o toplicah samih, o zdravilišču, žal pa smo imeli na voljo stare podatke.</p>
               <p xml:id="suss-arhiv-000335.p11">Za spremembo odgovora pa je sedaj tako ali tako že prepozno, saj je knjiga zbranih ŠUSS-ovih odgovorov že natisnjena. Očitno bi se vašega komentarja res moral lotiti prej. :)</p>
            </div>
            <div type="comment" xml:id="suss-arhiv-000335.div3">
               <p xml:id="suss-arhiv-000335.p12">Prav razveselil sem se vašega odgovora, nisem ga pravzaprav niti pričakoval, sploh ne tako izčrpnega in razčlenjenega.</p>
               <p xml:id="suss-arhiv-000335.p13">Ugotovili smo torej dejansko stanje in pisanje v Moravskih Toplicah. Očitno se res vse razvija in spreminja, tako naselja kot tudi jezik.</p>
               <p xml:id="suss-arhiv-000335.p14">Še vedno pa bi morali paziti, kako govoriti in pisati - danes se žal uveljavlja načelo "vsaj eno napako v vsak slovenski stavek" (moja aluzija na neko pradavno radijsko oddajo Rock'n'roll v vsako slovensko vas, ki sta jo vodila Marjan Paternoster in Damjan Ovsec). Neredko pa jih najdeš v enem stavku tudi več. Iz tega stališča se mi zdi izredna škoda, da ŠUSS na internetu ni več aktiven, saj še manjka nekega široko dostopnega mesta za konkretna vprašanja jezika, in vsak piše kao što hoče, očitno tudi jaz.</p>
               <p xml:id="suss-arhiv-000335.p15">Tudi sam sem skočil na Naravovarstveni atlas in uzput našel napako: Hotavlje (pod Blegošem) so preimenovali v Hotavlja. Verjetno je nekoga zmotila Hotovlja, ki je pri Poljanah, na drugi strani Poljanske Sore. Ko smo že pri Sori - kar nekaj časa je trajalo, da so po dolini zamenjali table na mostovih, na katerih je pisalo, da most vodi čez Poljanščico - v naši dolini reki zlepa nobeden ne reče tako, ampak je to samo Sora. Le kadar jo želimo jasno ločevati od Selščice, rečemo Poljanska Sora. V Škofji Loki se združita, torej bi od tam naprej bila reka lahko Škofljica? :) Kapitalen absurd bi pa bil, da bi Poljanščica tekla skozi Žirovsko kotlino, nad katero (Poljanska) Sora izvira.</p>
               <p xml:id="suss-arhiv-000335.p16">To je bilo že kar malo preveč nakladanja, saj vi pri tem nič nimate. Hvala za vaš trud, želim vam in vsem Šussovcem uspešno predstavitev knjige, sam bom pa še kdaj pogledal kar na Šussove odgovore na spletu in upal, da bo še bo kaj takega spet aktiviralo. R Študent žal v naši kotlini ne lovim :(</p>
            </div>
            <div type="reference" xml:id="suss-arhiv-000335.div4">
               <p xml:id="suss-arhiv-000335.p17">Glej tudi: <ref target="#suss-arhiv-000002">Kako se piše 'Ptujske Toplice'</ref>.</p>
            </div>
         </div>
         <div type="article" xml:id="suss-arhiv-000336"
              corresp="http://www2.arnes.si/~lmarus/suss/arhiv/suss-arhiv-000336.html">
            <head>Na kaj se nanaša 'daisy cutters'?</head>
            <list type="keywords">
               <item>daisy cutters</item>
               <item>termobarična bomba</item>
               <item>vojaška terminologija</item>
               <item>slovenščina</item>
            </list>
            <div type="question" xml:id="suss-arhiv-000336.div1">
               <p xml:id="suss-arhiv-000336.p1">Kaj je/so pa daisy cutters?</p>
            </div>
            <div type="answer" xml:id="suss-arhiv-000336.div2">
               <p xml:id="suss-arhiv-000336.p2">Ne samo ena stvar, to vsekakor. Vendar verjetno sprašujete po pomenu te zveze, kot jo trenutno zelo pogosto slišimo v medijih v vojaškem kontekstu.</p>
               <p xml:id="suss-arhiv-000336.p3">12. novembra 2001 je v kontekstu vojaškega napada na Afganistan (s strani koalicije pod vodstvom ZDA) Mladinin novinar Ali H. Žerdin zapisal naslednje: "'Daisy cutter' je tisti kovinski modelček, ob pomoči katerega iz testa izrežemo piškotek v obliki marjetice. Daisy cutter je tudi ime za bombo. Veliko bombo. Bi bil prevod 'sekalka marjetic' ustrezen? Ker slovenska vojaška terminologija še ni kontaminirana z liričnim cinizmom, si težko predstavljam, kakšen bo končni prevod imena bombe, ki je velika kot volkswagnov hrošč." (<ref target="http://www.mladina.si/tednik/200145/clanek/uvodnik/">http://www.mladina.si/tednik/200145/clanek/uvodnik/</ref>)</p>
               <p xml:id="suss-arhiv-000336.p4">To bombo je v istem sestavku Žerdin opisal takole: "Bomba, imenovana daisy cutter, je namenjena bezanju iz lukenj, jarkov in jam, ki jih je Osama bin Laden gradil še v letih, ko se je kot ameriški zaveznik boril proti Sovjetom. Mešanica izjemno vnetljivega aluminijevega prahu in amonijevega nitrata, razpršena v zraku, najprej povzroči udarni val, ki potuje z nadzvočno hitrostjo, v naslednji stopnji v centru eksplozije nastane vakuum, ki iz lukenj zbeza vse voluharje, tretji, povratni val pa voluharje zmelje. [...]"</p>
               <p xml:id="suss-arhiv-000336.p5">Žerdin še pove, da ime 'daisy cutter' izvira iz dejstva, da bomba na tleh pusti sledove v obliki marjetic. Poimenovanje bombe je torej res neposredno povezano s poimenovanjem modelčka za peko piškotov (ki si ga lahko ogledate na naslovu: <ref target="http://www.cookiecuttersetc.com/DaisyCuttersSetof6.htm">http://www.cookiecuttersetc.com/DaisyCuttersSetof6.htm</ref>
               </p>
               <p xml:id="suss-arhiv-000336.p6">Proti koncu leta 2001 po Mladini sodeč v slovenščini torej še nismo imeli svojega poimenovanja za to bombo. No, sodeč po še enem članku iz Mladine, tokrat iz časa ameriško-britanskega vojaškega napada na Irak in z datumom 1. 4. 2003, smo v vmesnem času dobili izraz 'termobarična bomba'. O termobaričnih bombah Gregor Cerar zapiše: "Veljajo za nekaj najbolj uničevalnega, kar premorejo vojaški arzenali. Aktivno so bile uporabljene v Afganistanu, ko so ameriški vojaki lovili v jamah skrite alkajdovce. Eksplozija bombe je sestavljena iz dveh delov. Najprej visoko vnetljiv eksploziv dobesedno zakuri zrak, potem pa posrka celoten zrak iz prostora. Nesrečnež, ki je preživel ognjeno kalvarijo, se pozneje zagotovo zaduši ali pa mu organi dobesedno eksplodirajo." (<ref target="http://www.mladina.si/tednik/200313/clanek/bushsadam/">http://www.mladina.si/tednik/200313/clanek/bushsadam/</ref>)</p>
               <p xml:id="suss-arhiv-000336.p7">O bombah res ne vem čisto nič, ampak po obeh opisih iz Mladine sklepam, da se nanašata na isto bombo in da je torej zdaj slovenski izraz za angleški 'daisy cutter' 'termobarična bomba'. Za primerjavo z Mladininima opisoma najdete en angleški opis bombe 'daisy cutter' na BBC-jevi spletni strani (<ref target="http://news.bbc.co.uk/">http://news.bbc.co.uk/</ref>). Kot zanimivost pa naj dodamo še, da se 'The Daisycutters' očitno imenuje tudi neka avstralska glasbena skupina (<ref target="http://www.daisycutters.com.au/highres.html">http://www.daisycutters.com.au/highres.html</ref>)</p>
            </div>
         </div>
         <div type="article" xml:id="suss-arhiv-000337"
              corresp="http://www2.arnes.si/~lmarus/suss/arhiv/suss-arhiv-000337.html">
            <head>Ali obstaja opera Prodana nevesta</head>
            <list type="keywords">
               <item>Prodana nevesta</item>
               <item>opera</item>
               <item>Bedřich Smetana</item>
            </list>
            <div type="question" xml:id="suss-arhiv-000337.div1">
               <p xml:id="suss-arhiv-000337.p1">ALI OBSTAJA KNJIGA ALI OPERA ALI IGRA ALI FILM PRODANA NEVESTA.</p>
            </div>
            <div type="answer" xml:id="suss-arhiv-000337.div2">
               <p xml:id="suss-arhiv-000337.p2">Najprej povem, da za tovrstno vprašanje nismo ravno pravi naslov.</p>
               <p xml:id="suss-arhiv-000337.p3">Po nekaj klikih po internetu zaključujem, da je Prodana nevesta komična opera v treh dejanjih avtorja Bedřicha Smetane. Če obstaja tudi kaka knjiga ali igra ali film s tem naslovom, mi s temi nekaj kliki ni uspelo ugotoviti. Če obstaja knjiga ali igra, jo boste skoraj zagotovo našli v občeslovenskem knjižničnem katalogu Cobiss: <ref target="http://cobiss.izum.si/">http://cobiss.izum.si/</ref>. Tu bi morali ugotoviti tudi, v kateri knjižnici lahko pridete do libreta.</p>
            </div>
         </div>
         <div type="article" xml:id="suss-arhiv-000338"
              corresp="http://www2.arnes.si/~lmarus/suss/arhiv/suss-arhiv-000338.html">
            <head>Kako spregati glagol 'plezati'</head>
            <byline>Tatjana Marvin</byline>
            <list type="keywords">
               <item>spreganje</item>
               <item>glagol</item>
               <item>tematski vokali</item>
               <item>tematski samoglasniki</item>
               <item>plezati</item>
               <item>slovenščina</item>
            </list>
            <div type="question" xml:id="suss-arhiv-000338.div1">
               <p xml:id="suss-arhiv-000338.p1">Zanima me kako spregati glagol "plezati"</p>
               <p xml:id="suss-arhiv-000338.p2">plezam, plezaš, pleza ... <lb/>Ali je pravilno tudi <lb/> plezam, pležeš, pleže ...? <lb/> Ta glagol povezujem z meni podobno besedo "kazati". Torej: <lb/> kažem, kažeš, kaže ...</p>
               <p xml:id="suss-arhiv-000338.p3">Že pri prvem glagolu nista pravilni obe obliki, bi prosil da mi razločite zakaj ne.</p>
            </div>
            <div type="answer" xml:id="suss-arhiv-000338.div2">
               <p xml:id="suss-arhiv-000338.p4">Opravičujem se, ker ste na naš odgovor morali čakati tako dolgo. Krivda je izključno na strani mene, odgovarjalke, ki sem pismo dobila v enem bolj stresnih obdobij svojega študija. Sicer pa ŠUSS uradno ne deluje več, še vedno pa odgovarjamo na vprašanja, ki jih dobimo.</p>
               <p xml:id="suss-arhiv-000338.p5">Verjetno se niti ne zavedate, kako težko vprašanje ste postavili. Če vam odgovorim samo s stališča preskriptivne slovnice, bi bil odgovor naslednji. Glagol 'plezati' se pač ne more spregati na isti način kot glagol 'kazati', taka je ustaljena raba. Torej 'kažem, kažeš, kaže ,itd.' so sprejemljive oblike v slovenščini, medtem ko 'pležem, pležeš, pleže, itd.' niso. Glagol 'plezati' se sprega samo kot 'plezam, plezaš, pleza'.</p>
               <p xml:id="suss-arhiv-000338.p6">Obstajajo pa glagoli, pri katerih sta možni obe obliki, naprimer 'blebetati, trepetati, itd.', kjer je možno reči 'blebetam, blebečem' oz. 'trepetam, trepečem'. Druga oblika, tj. 'blebečem, trepečem', je bolj poetična ('trepečem') oz. v nekaterih primerih zastarela ('klepečem'). Ali pa 'jokati', kjer je možno 'jočem' ali 'jokam', podobno 'skakati - skačem, skakam'. Tu bi rekla, da je razlika odvisna od posameznega govorca in njegovega dialekta.</p>
               <p xml:id="suss-arhiv-000338.p7">Od kod izvira razlika med 'plezati' in 'kazati'? Na to vprašanje vam tradicionalna slovnica torej ne nudi kakega domiselnega in tehtnega odgovora,bolj zanimiva pa zadeva postane s stališča moderne teoretično-razlagalne slovnice. Odgovor, ki vam ga bom podala, je sicer kompleksen, vendar upam, da vas bo vseeno zanimal.</p>
               <p xml:id="suss-arhiv-000338.p8">Že dolgo časa je znano dejstvo, da imajo glagoli v nekaterih jezikih t.i. tematski samoglasnik, ki se ponavlja v vseh oz. v večini glagolskih oblik. Vzemimo naprimer glagol 'kupiti' in njegove oblike.</p>
               <p xml:id="suss-arhiv-000338.p9">Nedoločnik : <hi rend="italic">kupiti</hi>
                  <lb/> Sedanjik: <hi rend="italic">kupim</hi>, <hi rend="italic">kupiš</hi>, <hi rend="italic">kupi</hi>, <hi rend="italic">kupiva</hi>, <hi rend="italic">kupita</hi>, <hi rend="italic">kupita</hi>, <hi rend="italic">kupimo</hi>, <hi rend="italic">kupite</hi>, <hi rend="italic">kupijo</hi>
                  <lb/> Preteklik: <hi rend="italic">kupil</hi>, <hi rend="italic">kupila</hi>, <hi rend="italic">kupili</hi>, itd.<lb/> Namenilnik: <hi rend="italic">kupit</hi>
                  <lb/> Velelnik: <hi rend="italic">kupi!</hi>, <hi rend="italic">kupiva!</hi>, <hi rend="italic">kupita!</hi>, <hi rend="italic">kupimo!</hi>, <hi rend="italic">kupite!</hi>
               </p>
               <p xml:id="suss-arhiv-000338.p10">Opazimo, da se v naštetih oblikah menjujejo končnice za obliko, osebo, število, spol, skupna pa ostajata koren kup- (ki se pojavi tudi v besedah 'kupec, kupen, itd.') ter korenu sledeči samoglasnik -i-. Le-ta je eden izmed petih možnih tematskih samoglasnikov v slovenščini.</p>
               <p xml:id="suss-arhiv-000338.p11">Podobno stanje je tudi v drugih slovanskih jezikih, le da je nabor tematskih samoglasnikov različen od jezika do jezika. Tudi romanski jeziki poznajo ta pojav. V italijanščini, naprimer, obstajajo glagoli na -a- (lavorare, 'delati'), -i- (morire, 'umreti') ter -e- (vedere, 'videti').</p>
               <p xml:id="suss-arhiv-000338.p12">V slovenščini ločimo pet različnih tematskih samoglasnikov (Lenček (1966) jih ima sedem), našteti so v spodnji tabeli.</p>
               <table xml:id="suss-arhiv-000338.table1">
                  <row>
                     <cell xml:id="suss-arhiv-000338.cell1">Tematski samogl</cell>
                     <cell xml:id="suss-arhiv-000338.cell2">
                        <hi rend="underline">Primer</hi>: koren+ tem. smgl.</cell>
                     <cell xml:id="suss-arhiv-000338.cell3">
                        <hi rend="underline">Sedanjik</hi>, 1.os.edn.</cell>
                     <cell xml:id="suss-arhiv-000338.cell4">
                        <hi rend="underline">Pretekli deležnik</hi>, moški spol, edn.</cell>
                     <cell xml:id="suss-arhiv-000338.cell5">
                        <hi rend="underline">Trpni deležnik</hi>, moški spol, edn.</cell>
                     <cell xml:id="suss-arhiv-000338.cell6">
                        <hi rend="underline">Nedoločnik</hi>
                     </cell>
                  </row>
                  <row>
                     <cell/>
                     <cell/>
                     <cell/>
                     <cell/>
                     <cell/>
                     <cell/>
                  </row>
                  <row>
                     <cell xml:id="suss-arhiv-000338.cell13">I. <hi rend="italic">aj</hi>
                     </cell>
                     <cell xml:id="suss-arhiv-000338.cell14">
                        <hi rend="italic">del-aj <lb/>plez-aj</hi>
                     </cell>
                     <cell xml:id="suss-arhiv-000338.cell15">
                        <hi rend="italic">delam <lb/>plezam</hi>
                     </cell>
                     <cell xml:id="suss-arhiv-000338.cell16">
                        <hi rend="italic">delal <lb/>plezal</hi>
                     </cell>
                     <cell xml:id="suss-arhiv-000338.cell17">
                        <hi rend="italic">delan <lb/>plezan</hi>
                     </cell>
                     <cell xml:id="suss-arhiv-000338.cell18">
                        <hi rend="italic">delati <lb/>plezati</hi>
                     </cell>
                  </row>
                  <row>
                     <cell xml:id="suss-arhiv-000338.cell19">II. <hi rend="italic">i</hi>
                     </cell>
                     <cell xml:id="suss-arhiv-000338.cell20">
                        <hi rend="italic">bran-i</hi>
                     </cell>
                     <cell xml:id="suss-arhiv-000338.cell21">
                        <hi rend="italic">branim</hi>
                     </cell>
                     <cell xml:id="suss-arhiv-000338.cell22">
                        <hi rend="italic">branil</hi>
                     </cell>
                     <cell xml:id="suss-arhiv-000338.cell23">
                        <hi rend="italic">branjen</hi>
                     </cell>
                     <cell xml:id="suss-arhiv-000338.cell24">
                        <hi rend="italic">braniti</hi>
                     </cell>
                  </row>
                  <row>
                     <cell xml:id="suss-arhiv-000338.cell25">III. <hi rend="italic">e</hi>
                     </cell>
                     <cell xml:id="suss-arhiv-000338.cell26">
                        <hi rend="italic">besn-e</hi>
                     </cell>
                     <cell xml:id="suss-arhiv-000338.cell27">
                        <hi rend="italic">besnim</hi>
                     </cell>
                     <cell xml:id="suss-arhiv-000338.cell28">
                        <hi rend="italic">besnel</hi>
                     </cell>
                     <cell/>
                     <cell xml:id="suss-arhiv-000338.cell30">
                        <hi rend="italic">besneti</hi>
                     </cell>
                  </row>
                  <row>
                     <cell xml:id="suss-arhiv-000338.cell31">IV. <hi rend="italic">a</hi>
                     </cell>
                     <cell xml:id="suss-arhiv-000338.cell32">
                        <hi rend="italic">kaz-a <lb/>čes-a</hi>
                     </cell>
                     <cell xml:id="suss-arhiv-000338.cell33">
                        <hi rend="italic">kažem <lb/>češem</hi>
                     </cell>
                     <cell xml:id="suss-arhiv-000338.cell34">
                        <hi rend="italic">kazal <lb/>česal</hi>
                     </cell>
                     <cell xml:id="suss-arhiv-000338.cell35">
                        <hi rend="italic">kazan <lb/>česan</hi>
                     </cell>
                     <cell xml:id="suss-arhiv-000338.cell36">
                        <hi rend="italic">kazati <lb/>česati</hi>
                     </cell>
                  </row>
                  <row>
                     <cell xml:id="suss-arhiv-000338.cell37">V. <hi rend="italic">6</hi>
                     </cell>
                     <cell xml:id="suss-arhiv-000338.cell38">
                        <hi rend="italic">god-6</hi>
                     </cell>
                     <cell xml:id="suss-arhiv-000338.cell39">
                        <hi rend="italic">gódem</hi>
                     </cell>
                     <cell xml:id="suss-arhiv-000338.cell40">
                        <hi rend="italic">gódel</hi>
                     </cell>
                     <cell xml:id="suss-arhiv-000338.cell41">
                        <hi rend="italic">goden</hi>
                     </cell>
                     <cell xml:id="suss-arhiv-000338.cell42">
                        <hi rend="italic">gosti</hi>
                     </cell>
                  </row>
               </table>
               <p xml:id="suss-arhiv-000338.p13">Vrnimo se k vašemu vprašanju, zakaj sta si 'plezati' in 'kazati' različna. Kot vidite, je to zato, ker imata različne tematske samoglasnike; 'plezati' -aj-, 'kazati' pa -a-.</p>
               <p xml:id="suss-arhiv-000338.p14">Za glagole, kot so 'blebetati, jokati, klepetati, itd.', pri katerih sta možni obe obliki, pa je značilno, da imata lahko oba tematska samoglasnika in temu primerno različni obliki za sedanjik ('jokam' proti 'jočem').</p>
               <p xml:id="suss-arhiv-000338.p15">Če se osredotočimo na obliko za sedanjik, o kateri ste spraševali, je seveda potrebno upoštevati še več kot samo, kateri tematski samoglasnik ima kateri glagol. Pomembna je tudi končnica za sedanjik ter glasoslovni zakoni, ki delujejo pri stiku samoglasnikov in soglasnikov. Teoretična slovnica, s katero vam poskušam pojasniti razliko med spreganjem glagolov, deluje na domnevi, da se vseh različnih oblik neke besede ne naučimo na pamet, ampak jih po pravilih (algoritmu za tvorbo glagolskih oblik) prav 'po računalniško' sproti tvorimo. Najprej zlepimo skupaj korene in končnice, nato pa vklopimo morebitne glasovne zakone, ki ta sklop še dodatno preoblikujejo. Ta dva procesa se dogajata podzavestno, zavestno pa slišimo samo končno izgovorjeno besedo in ne vmesnih variant/stopenj, skozi katere teče na poti do končnega izračuna naš sivocelični procesor.</p>
               <p xml:id="suss-arhiv-000338.p16">Slovenščina ima za sedanjik naslednje končnice:<lb/>-i-, če je tematski vokal -i- ali -e-<lb/> -e-, če je tematski vokal -a- ali ničti<lb/> -0-, če je tematski vokal -aj.</p>
               <p xml:id="suss-arhiv-000338.p17">Tem sledijo še končnice za osebo in število:<lb/>-m 1.os edn<lb/> -š 2.os. edn<lb/> -0 3.os.edn. itd.</p>
               <p xml:id="suss-arhiv-000338.p18">Veljajo pa naslednji glasoslovni zakoni:<lb/>1. Glas -j- se izbriše, če mu sledi soglasnik.<lb/> 2. Glas -j- se izbriše, če se nahaja za soglasniki [č, š, ž, j]<lb/> 3. Jotacija: [s, z, t, st] postanejo [š, ž, č, šč]/, če jim sledi glas -j-<lb/> 4. Če imamo dva stična samoglasnika, kjer je prvi dolg, drugi kratek, potem prvi samoglasnik postane -j-</p>
               <p xml:id="suss-arhiv-000338.p19">Poglejmo si najprej primer prve osebe ednine glagola 'plezati'.</p>
               <table xml:id="suss-arhiv-000338.table2">
                  <row>
                     <cell xml:id="suss-arhiv-000338.cell43">Prva oblika je naslednja:</cell>
                     <cell xml:id="suss-arhiv-000338.cell44">
                        <hi rend="italic">plez-aj-0-m</hi>
                     </cell>
                  </row>
                  <row>
                     <cell xml:id="suss-arhiv-000338.cell45">Nastopi pravilo 1., ki izbriše glas -j-, tako da je končna oblika, ki jo izgovorimo,</cell>
                     <cell xml:id="suss-arhiv-000338.cell46">
                        <hi rend="italic">plezam</hi>
                     </cell>
                  </row>
               </table>
               <p xml:id="suss-arhiv-000338.p20">Kaj pa prva oseba ednine glagola 'kazati'?</p>
               <table xml:id="suss-arhiv-000338.table3">
                  <row>
                     <cell xml:id="suss-arhiv-000338.cell47">Prva oblika je naslednja:</cell>
                     <cell xml:id="suss-arhiv-000338.cell48">
                        <hi rend="italic">kaz-a-e-m</hi>
                     </cell>
                  </row>
                  <row>
                     <cell xml:id="suss-arhiv-000338.cell49">Ker je -a- dolg (to vemo neodvisno od te oblike), deluje zakon 4., ki nam da obliko:</cell>
                     <cell xml:id="suss-arhiv-000338.cell50">
                        <hi rend="italic">kaz-j-e-m</hi>
                     </cell>
                  </row>
                  <row>
                     <cell xml:id="suss-arhiv-000338.cell51">Zatem nastopi zakon 3., ki naredi iz -z- glas -ž-, ter nam da:</cell>
                     <cell xml:id="suss-arhiv-000338.cell52">
                        <hi rend="italic">kaž-j-e-m</hi>
                     </cell>
                  </row>
                  <row>
                     <cell xml:id="suss-arhiv-000338.cell53">Zatem še 2., ki izbriše -j-, tako da dobimo:</cell>
                     <cell xml:id="suss-arhiv-000338.cell54">
                        <hi rend="italic">kažem</hi>
                     </cell>
                  </row>
               </table>
               <p xml:id="suss-arhiv-000338.p21">'kažem' je končna in izgovorjena oblika. Podobno izpeljemo tudi ostale glagolske oblike v tabeli. Potrebujemo seveda še nekaj dodatnih glasovnih zakonov, ki pa so na tej točki irelevantni -- s tem delom odgovora sem vam želela pokazati le princip, ki ga uporablja teoretična slovnica pri razlagi razlik med glagolskimi oblikami.</p>
            </div>
         </div>
         <div type="article" xml:id="suss-arhiv-000339"
              corresp="http://www2.arnes.si/~lmarus/suss/arhiv/suss-arhiv-000339.html">
            <head>Kako sloveniti LFG</head>
            <list type="keywords">
               <item>poimenovanja slovnic</item>
               <item>jezikoslovne teorije</item>
               <item>slovenjenje znanstvene terminologije</item>
               <item>slovenščina</item>
            </list>
            <div type="question" xml:id="suss-arhiv-000339.div1">
               <p xml:id="suss-arhiv-000339.p1">Rabm slovenske prevode tehle zadev:</p>
               <p xml:id="suss-arhiv-000339.p2">Unification Grammar - unifikacijska slovnica?<lb/>Functional Unification Grammar - funkcijska unifikacijska slovnica?<lb/> Head-Driven Phrase Structure Grammar - ?<lb/> Lexical Functional Grammar - leksikalna funkcijska slovnica?<lb/> Categorial Unification Grammar - ?<lb/> Tree Adjunction Grammar - ?</p>
               <p xml:id="suss-arhiv-000339.p3">Pol pa se, kako mi rečemo "inheritance", recimo "features and types in a hierarchy are inherited..." - se dedujejo? prevzemajo z višje ravni?</p>
            </div>
            <div type="answer" xml:id="suss-arhiv-000339.div2">
               <p xml:id="suss-arhiv-000339.p4">Za prevode tehle zadev bi se bilo najboljše obrniti na Janeza Orešnika. Vsaj za eno podobno stvar, ki je v temle tvojem spisku ni, tj. relational grammar, vem, da ima v svoji knjigi o glagolskem vidu (1994) nek prevod; zdi se mi, da slovnica razmerij in odnosov. Jaz ne vem nobenega prevoda, pa tudi ničesar si ne bi upal predlagati. Razen morda idejice, da če se zadeve v tekstu pojavljajo pogosto, se jih da prvič razložiti, potem pa naprej lepo uporabljati kratice - vsaj LFG (za Lexical Functional Grammar) pa HPSG (za Head-Driven Phrase Structure Grammar) sta v angleščini čisto ustaljeni. Za ostala poimenovanja pa v bistvu tudi nimam pojma, kaj so. Ampak vsaj za LFG pa HPSG, ki sta doma na Stanford University, bi se dalo tam vprašati, kako jim rečejo v ruščini. Pa verjetno je še kaj od tega na Stanfordu doma.</p>
            </div>
            <div type="comment" xml:id="suss-arhiv-000339.div3">
               <p xml:id="suss-arhiv-000339.p5">po moje bom kar ta nasvet ubogala in si sama kej zmislla, pol pa kratice pa je. sej to pr men itak ni taglavn poglavje.</p>
            </div>
         </div>
         <div type="article" xml:id="suss-arhiv-000340"
              corresp="http://www2.arnes.si/~lmarus/suss/arhiv/suss-arhiv-000340.html">
            <head>Kaj je razlika med besedama 'zarja' in 'zora'</head>
            <list type="keywords">
               <item>zarja</item>
               <item>zora</item>
               <item>jutranja svetloba</item>
               <item>večerna svetloba</item>
               <item>slovenščina</item>
            </list>
            <div type="question" xml:id="suss-arhiv-000340.div1">
               <p xml:id="suss-arhiv-000340.p1">Zanima me razlika med 'zarja' in 'zora'.</p>
            </div>
            <div type="answer" xml:id="suss-arhiv-000340.div2">
               <p xml:id="suss-arhiv-000340.p2">Ker sprašujete po pomenu oz. razliki v pomenu med dvema besedama, smo se obrnili na Slovar slovenskega knjižnega jezika (SSKJ). Spodaj sta navedeni SSKJ-jevi gesli za obe besedi, o katerih sprašujete. Razlika med njima po SSKJ očitno obstaja.</p>
               <p xml:id="suss-arhiv-000340.p3">zora in zora <hi rend="italic">-e ž (o; o) jasna svetloba na nebu pred sončnim vzhodom: zora svetli nebo; zunaj je že vstala zora; jutranja zora; pesn. mlada zora // čas ob sončnem vzhodu: bliža se zora; knjiž. napočila je zora / pri označevanju časovnosti: bedeti do zore; ptice so začele peti ob zori; vstati pred zoro ... ekspr. delati od zore do mraka ves dan; ekspr. plesali so do bele zore vso noč, do jutra</hi>
               </p>
               <p xml:id="suss-arhiv-000340.p4">zarja <hi rend="italic">-e ž (a) 1. rdečkasta svetloba na nebu ob sončnem vzhodu ali zahodu: zarja izgublja svoj sijaj; zarja je osvetlila hribe; zarja žari, knjiž. bledi, ekspr. ugaša; jutranja, večerna zarja; svetla, ekspr. krvava, zlata zarja / ekspr. šele pred zarjo je zadremal pred jutrom; pren. vstaja zarja svobode ... ekspr. prišel je v vsej svoji zarji v vsem svojem sijaju, razkošju; ekspr. iti v nove zarje v nove, boljše čase 2. ekspr., navadno s prilastkom prvo znamenje česa: to obdobje prinaša zarjo znanosti</hi>
               </p>
               <p xml:id="suss-arhiv-000340.p5">Pomena obeh besed sta le delno prekrivna. 'Zora' pomeni le prvo jutranjo svetlobo, za razliko od 'zarje', ki pomeni tudi zadnjo večerno svetlobo. 'Zarja' pa se po drugi strani nanaša le na rdečkasto svetlobo, medtem ko je 'zora' lahko kakršnekoli barve.</p>
               <p xml:id="suss-arhiv-000340.p6">V frazah, kot so "od zore do mraka, od mraka do dne", 'zora' ne more biti zamenjana z 'zarjo', kar le kaže na to, da ima le 'zora' specifični pomen prve jutranje svetlobe. Povrh tega imamo v zgornjem geslu zabeleženo zvezo 'večerna zarja', ki bi bila seveda tudi nezdružljiva z 'zoro'. Za 'zarjo' sicer piše, da se ekspresivno lahko uporablja kot prvo znamenje nečesa, 'zarja znanosti', medtem ko ta raba ni zabeležena pri 'zori'.</p>
               <p xml:id="suss-arhiv-000340.p7">'Zarja' je torej rdeča svetloba, ki zvečer prinaša lepo, zjutraj pa grdo vreme (rosso di mattina maltempo/ la pioggia si avvicina -- red sky in the morning, sailor's warning, rosso di sera, bel tempo si spera -- red sky at night, sheperd's delight), medtem ko je 'zora' le znanilka dneva.</p>
               <p xml:id="suss-arhiv-000340.p8">Upamo, da smo vam bili z odgovorom kakorkoli v pomoč.</p>
            </div>
            <div type="comment" xml:id="suss-arhiv-000340.div3">
               <p xml:id="suss-arhiv-000340.p9">Najlepša hvala za vaš odgovor, rad pa bi vas opozoril da se v italjanščini beseda rosso (rdeče) piše z dvojnim s torej:<lb/>rosso di sera,<lb/> bel tempo si spera,<lb/> rosso di mattina la pioggia si avvicina.<lb/> še enkrat hvala pa brez zamere,</p>
            </div>
         </div>
         <div type="article" xml:id="suss-arhiv-000341"
              corresp="http://www2.arnes.si/~lmarus/suss/arhiv/suss-arhiv-000341.html">
            <head>Velika začetnica pri imenih bolezni</head>
            <byline>Franc Marušič in Rok Žaucer</byline>
            <list type="keywords">
               <item>svojilni pridevnik</item>
               <item>imana bolezni</item>
               <item>velika začetnica</item>
               <item>downov</item>
               <item>parkinsonova</item>
               <item>pravopis</item>
               <item>slovenščina</item>
            </list>
            <div type="question" xml:id="suss-arhiv-000341.div1">
               <p xml:id="suss-arhiv-000341.p1">Zanima me, kakšen je trenuten trend pri pisanju pridevnikov na -ev/-ov izpeljanih iz osebnih imen, ko ti določajo vrstnost nečesa. Pravopis sicer dopušča obe možnosti, vendar me zanima dejanska raba v medijih in zdravniški praksi, predvsem za bolezni, kot sta recimo Downov/downov sindrom, Parkinsonova/parkinsonova bolezen.</p>
            </div>
            <div type="answer" xml:id="suss-arhiv-000341.div2">
               <p xml:id="suss-arhiv-000341.p2">Instant indikacijo za tovrstne podatke dobimo z uporabo SAZU-jevega javnodostopnega besedilnega korpusa Nova beseda: <ref target="http://bos.zrc-sazu.si/s_beseda.html">http://bos.zrc-sazu.si/s_beseda.html</ref>
               </p>
               <p xml:id="suss-arhiv-000341.p3">Korpus Nova beseda je sestavljen iz 48 miljonov besed, ca. 98% iz časnika Delo med leti 1998 in 2001. Korpus torej ni uravnovešen, saj predstavlja skoraj izključno rabo v Delu, znotraj enega in istega časnika pa bi pričakovali precejšnje poenotenje sicer morda bolj raznolike rabe posameznih novinarjev, saj ima lektorska služba verjetno glede tovrstnih zadev neko "uzakonjeno" politiko.</p>
               <p xml:id="suss-arhiv-000341.p4">Iskanje niza 'downov*' v Novi besedi nam da 108 zadetkov, od tega 10 z malo začetnico, ostalo z veliko začetnico. Vse pojavitve so iz časnika Delo.</p>
               <p xml:id="suss-arhiv-000341.p5">Parkinsonova bolezen se pojavlja v obeh oblikah (161 zadetkov za iskani niz 'parkinson*'), takole na oko bi rekel, da precej izenačeno, morda z rahlo prednostjo zapisu z malo začetnico. Beseda 'parkinsonizem' se pojavlja samo z malo začetnico.</p>
               <p xml:id="suss-arhiv-000341.p6">V Delu se torej izraza, po katerih sprašujete, pojavljata v obeh zapisih. "Neodločenost" v Pravopisu se torej na tej točki očitno sklada z dejansko rabo. Delovo rabo za še razne druge tovrstne pridevnike si lahko prek interneta pogledate sami.</p>
               <p xml:id="suss-arhiv-000341.p7">Za rabo iz zdravniške prakse mi podatki niso na voljo. En način za strokovno rabo je seveda pregled zadetkov s ključnima besedama 'downov*' in 'parkinson*' v knjižničnem katalogu Cobiss (<ref target="http://cobiss.izum.si">http://cobiss.izum.si</ref>), kjer izberite "vzajemno bibliografsko-kataložno bazo podatkov COBIB.SI", da zajamete kar najširše možno polje. Med zadetki pa boste morali iti od primera do primera, saj Cobissov iskalnik menda ne loči med veliko in malo začetnico iskane ključne besede.</p>
            </div>
         </div>
         <div type="article" xml:id="suss-arhiv-000342"
              corresp="http://www2.arnes.si/~lmarus/suss/arhiv/suss-arhiv-000342.html">
            <head>Ali se % piše s presledkom ali brez?</head>
            <byline>Franc Marušič in Rok Žaucer</byline>
            <list type="keywords">
               <item>pisanje skupaj ali narazen</item>
               <item>odstotek</item>
               <item>stično pisanje</item>
               <item>pravopis</item>
               <item>slovenščina</item>
            </list>
            <div type="question" xml:id="suss-arhiv-000342.div1">
               <p xml:id="suss-arhiv-000342.p1">Zanima me, ali se % piše stično s številom ali ne.</p>
            </div>
            <div type="answer" xml:id="suss-arhiv-000342.div2">
               <p xml:id="suss-arhiv-000342.p2">Tako Slovar slovenskega knjižnega jezika kot SAZU-jev Slovenski pravopis (2001) navajata nestično pisavo, torej s presledkom med številko in odstotnim znakom: 7 %.</p>
               <p xml:id="suss-arhiv-000342.p3">Razlog za tako pisavo je verjetno lažja ločljivost številke in oddstotnega znaka, saj številka predstavlja vrednost, oddstotni znak pa enoto. Nestični zapis torej verjetno cilja k tovrstni olajšavi branja.</p>
               <p xml:id="suss-arhiv-000342.p4">Sam imam pri tem zadržek, saj se pri taki pisavi (ob uporabi računalniskih urejevalnikov besedil z običajnimi nastavitvami) rado zgodi, da recimo številka ostane v eni vrstici, oddstotni znak pa skoči v naslednjo vrstico. To seveda zmoti branje. Nadalje znajo biti presledki med oddstotnimi znaki in številkami moteči v besedilih, kjer se tovrstna kombinacija pojavlja veliko, torej v raznoraznih besedilih s precej statističnimi podatki.</p>
               <p xml:id="suss-arhiv-000342.p5">Vsekakor pa zadeva ni nevemkako pomembna. Gre za dokaj obrobno pisno konvencijo. Poleg zgoraj navedenih (dokaj subjektivnih) prednosti in pomanjkljivosti posameznega zapisa v uporabi enega ali drugega ne vidim nobenih globalnejših besedilnih posledic. Tudi kak korpusni pregled dejanske rabe v (nelektoriranih) besedilih bi zelo verjetno razkril uporabo obeh različic. Dodatno se obrobnost pokaže, če vemo, da je SAZU-jev Slovenski pravopis iz leta 1962, ki je bil "v veljavi" do ne tako pradavne naslednje izdaje leta 1990, navajal stični zapis številke in odstotnega znaka (7%).</p>
            </div>
            <div type="comment" xml:id="suss-arhiv-000342.div3">
               <p xml:id="suss-arhiv-000342.p6">Hvala za odgovor!</p>
            </div>
         </div>
         <div type="article" xml:id="suss-arhiv-000343"
              corresp="http://www2.arnes.si/~lmarus/suss/arhiv/suss-arhiv-000343.html">
            <head>Kako se pišejo tri pole pri naštevanju</head>
            <byline>Franc Marušič in Rok Žaucer</byline>
            <list type="keywords">
               <item>naštevanje</item>
               <item>tri pike</item>
               <item>ločila</item>
               <item>pravopis</item>
               <item>slovenščina</item>
            </list>
            <div type="question" xml:id="suss-arhiv-000343.div1">
               <p xml:id="suss-arhiv-000343.p1">Glede na to, da se oglašam prvič, vam najprej izrekam pohvale za to spletno stran. je zelo pomembna in uporabna in bi morala biti bolj promovirana.</p>
               <p xml:id="suss-arhiv-000343.p2">Zdaj pa moje vprašanje. Kateri zapis je pravilen:<lb/>Matej , Peter, Boris, Drago, ...<lb/> Matej , Peter, Boris, Drago,...<lb/> Matej , Peter, Boris, Drago...</p>
            </div>
            <div type="answer" xml:id="suss-arhiv-000343.div2">
               <p xml:id="suss-arhiv-000343.p3">Ker smo še vedno na "študijskem dopustu", vam bom odgovoril bolj na kratko.</p>
               <p xml:id="suss-arhiv-000343.p4">Pravopisa sicer ob sebi nimam, vendar se odgovor najde tudi v zborniku ŠUSS 1998-2000 (zbornik Šussovih odgovorov, ki se ga da kupiti, če sledite povezavi na naši domači strani). V pretres ste ponudili tri možnosti, vendar tiste, ki jo svetuje Pravopis, ni med njimi:<lb/>Matej, Peter, Boris, Drago ...</p>
               <p xml:id="suss-arhiv-000343.p5">In kaj se pri vaših primerih ne sklada z nasveti Pravopisa?</p>
            </div>
            <div type="comment" xml:id="suss-arhiv-000343.div3">
               <p xml:id="suss-arhiv-000343.p6">&gt; Matej, Peter, Boris, Drago, ...</p>
            </div>
            <div type="answer" xml:id="suss-arhiv-000343.div4">
               <p xml:id="suss-arhiv-000343.p7">Za Pravopisom stoji razmišljanje, da ker tri pike označujejo izpust oziroma nam povejo, da se zapisano v bistvu nadaljuje, je v primeru takega naštevanja zapisovanje vejice odveč. Tri pike nam namreč povejo, da se seznam nadaljuje, to pa je tudi vse, kar bi zvedeli iz vejice, ki sledi zadnjemu imenu. Ker imamo torej dve ločili s podobnim pomenom, eno izpustimo. In ker vejica ne označuje izpusta ampak v primeru naštevanja le nadaljevanje, obdržano ločilo ne more biti vejica. (Presledek med "Matej" in vejico razumem kot lapsus in ga zato ne komentiram.)</p>
            </div>
            <div type="comment" xml:id="suss-arhiv-000343.div5">
               <p xml:id="suss-arhiv-000343.p8">&gt; Matej, Peter, Boris, Drago,...</p>
            </div>
            <div type="answer" xml:id="suss-arhiv-000343.div6">
               <p xml:id="suss-arhiv-000343.p9">Ponovno je odveč vejica, neprimerna pa je tudi stična pisava treh pik, a o tem v naslednjem odstavku.</p>
            </div>
            <div type="comment" xml:id="suss-arhiv-000343.div7">
               <p xml:id="suss-arhiv-000343.p10">&gt; Matej, Peter, Boris, Drago...</p>
            </div>
            <div type="answer" xml:id="suss-arhiv-000343.div8">
               <p xml:id="suss-arhiv-000343.p11">Tri pike se po Pravopisu (2001 in prejšnjih izdajah iz 90-ih let) pišejo stično le, če nadomeščajo izpuščeni del besede. Če bi zadnje omenjeni osebi bilo ime Dragoslav, bi na pol izgovorjeno ime, preden se nam je recimo v grlu zataknila kost, lahko ponazorili z zapisom 'Drago...'. Če pa tri pike označujejo izpuščene celotne besede, se pišejo s presledkom.</p>
               <p xml:id="suss-arhiv-000343.p12">Je pa pri tem treba povedati, da tovrstne pisne konvencije niso hudo pomembne, ločila kot tri pike pa prav mogoče tudi niso dovolj pogosta, da bi se samo en način zapisa striktno uveljavil in popolnoma izkoreninil drugega. Pomenska razlika med izpuščenim delom besede napram izpuščeni celi besedi verjetno marsikateremu piscu preprosto ni dovolj pomembna, da je ne bi mogel pozabiti, četudi mu je bila pojasnjena -- oboje pač ponazarja izpust. Kak korpusni pregled (nelektoriranih) besedil bi zelo verjetno prinesel zadetke tako stičnega kot nestičnega zapisa. In nenazadnje je SAZU-jev Slovenski pravopis iz leta 1962, ki je bil "v veljavi" do ne tako pradavne naslednje izdaje leta 1990, navajal stični zapis treh pik tudi ob izpustu cele besede.</p>
            </div>
            <div type="comment" xml:id="suss-arhiv-000343.div9">
               <p xml:id="suss-arhiv-000343.p13">Zahvaljujem se vam za odgovor. Tisti presledek je res tipkarsega značaja, sicer pa ste mi zelo pomagali.</p>
               <p xml:id="suss-arhiv-000343.p14">Hvala veliko uspeha se naprej in lep pozdrav!</p>
            </div>
            <div type="reference" xml:id="suss-arhiv-000343.div10">
               <p xml:id="suss-arhiv-000343.p15">Glej tudi: <ref target="#suss-arhiv-000015">Presledki pri treh pikah</ref>.</p>
            </div>
         </div>
         <div type="article" xml:id="suss-arhiv-000344"
              corresp="http://www2.arnes.si/~lmarus/suss/arhiv/suss-arhiv-000344.html">
            <head>Kaj je bonsai</head>
            <list type="keywords">
               <item>majhno drevo v lončku</item>
               <item>bonsai</item>
            </list>
            <div type="question" xml:id="suss-arhiv-000344.div1">
               <p xml:id="suss-arhiv-000344.p1">Nikjer ne najdem pomena za majhno drevo v lončku (bonsai).</p>
               <p xml:id="suss-arhiv-000344.p2">Bonsai? V čisto nobenem slovarju ga ni.</p>
            </div>
            <div type="answer" xml:id="suss-arhiv-000344.div2">
               <p xml:id="suss-arhiv-000344.p3">Pošiljam vam podatke iz treh slovarjev. V Slovarju slovenskega knjižnega jezika je iskana berseda zapisana s končnim -j:</p>
               <p xml:id="suss-arhiv-000344.p4">bonsaj <hi rend="italic">-a m (a) vrtn. v posodi gojeno miniaturno drevo ali grm: posaditi bonsaj</hi>
               </p>
               <p xml:id="suss-arhiv-000344.p5">Veliki slovar tujk Cankarjeve založbe (2002) pravtako zapisuje besedo kot 'bonsaj', pripiše ji skoraj identičen pomen kot SSKJ ("v posodi gojeno miniaturno okrasno drevo"), dodaja pa še izvor besede. Beseda menda prihaja iz japonščine, sestavljena pa je iz delov 'bon' ("skleda", "lonec") in 'sai' ("saditi", "zasaditi").</p>
               <p xml:id="suss-arhiv-000344.p6">Po slovarju Webster's New World Dictionary sodeč ima beseda 'bonsai' v angleščini še dodaten pomen, namreč poleg drevesa beseda lahko zaznamuje tudi tehniko, s katero tako drevo vzgojimo, oziroma umetnost/veščino vzgajanja tovrstnih dreves. Webster's New World Dictionary on PowerCD:</p>
               <p xml:id="suss-arhiv-000344.p7">bonsai <hi rend="italic">1. the art of dwarfing and shaping trees and shrubs in shallow pots by pruning, controlled fertilization, etc. 2. pl. bonsai such a tree or shrub Etymology: [Jpn bon, lit., basin or pot + sai, to plant]</hi>
                  <lb/> (C)1995 Zane Publishing, Inc. (C)1994, 1991, 1988 Simon &amp; Schuster, Inc.</p>
               <p xml:id="suss-arhiv-000344.p8">Čeprav SSKJ in Veliki slovar tujk takega pomena za slovenščino ne beležita, se zdi, da ima tak pomen beseda morda tudi pri nas, vsaj v bolj specializiranih cvetličarskih krogih. Recimo v knjigi Sobne rastline (leta 1982 v slovenščini izdani pri zagrebški založbi Globus) je ta izraz že uporabljen tudi s tem pomenom, torej pomenom tovrstne tehnike gojenja miniaturnih dreves. Naj povem še to, da je v isti knjigi uporabljan zapis 'bonsai', ne 'bonsaj'. Ob pregledu slovenskih internetnih strani s to tematiko najdemo tako zapis 'bonsai' kot 'bonsaj'.</p>
               <p xml:id="suss-arhiv-000344.p9">Izbrane spletne strani z informacijami o bonsaju (vir: www.google.com):<lb/>
                  <ref target="http://www.bonsaiweb.com">http://www.bonsaiweb.com</ref>
                  <lb/>
                  <ref target="http://www.hav.com/bonsai">http://www.hav.com/bonsai</ref>
                  <lb/>
                  <ref target="http://www.bonsai.org">http://www.bonsai.org</ref> (stran je v nemščini)</p>
               <p xml:id="suss-arhiv-000344.p10">Kot vidite, si lahko kakšno miniaturno drevo tudi kupite, če se vam zdi, da bi bilo gojenje preveč utrudljivo in zamudno.</p>
            </div>
         </div>
         <div type="article" xml:id="suss-arhiv-000345"
              corresp="http://www2.arnes.si/~lmarus/suss/arhiv/suss-arhiv-000345.html">
            <head>Kdaj se uporablja klicaj</head>
            <byline>Rok Žaucer</byline>
            <list type="keywords">
               <item>loćila</item>
               <item>klicaj</item>
               <item>pika</item>
               <item>vzklicna poved</item>
               <item>pravopis</item>
               <item>slovenščina</item>
            </list>
            <div type="question" xml:id="suss-arhiv-000345.div1">
               <p xml:id="suss-arhiv-000345.p1">Ker sem v dvomih, kaj je prav, se obračam na vas in vas vljudno prosim za Vaše mnenje, oz. odgovor.</p>
               <p xml:id="suss-arhiv-000345.p2">Originalni prepis iz pisnega testa za 3. razred osnovne šole:<lb/>"Zapiši ustrezno ločilo na koncu povedi!<lb/> Kdo bo pobrisal tablo<lb/> Pospravi svojo torbico<lb/> Takoj poberi svinčnik<lb/> Zakaj trgaš cvetlice"</p>
               <p xml:id="suss-arhiv-000345.p3">V dilemi sem glede druge povedi (Pospravi svojo torbico). Ali je na koncu druge povedi bolj prav ločilo pika (pripovedna poved) ali klicaj (vzklicna poved).</p>
            </div>
            <div type="answer" xml:id="suss-arhiv-000345.div2">
               <p xml:id="suss-arhiv-000345.p4">V upanju na malo več jasnosti sem odgovor razdelil na štiri točke.</p>
               <p xml:id="suss-arhiv-000345.p5">
                  <hi rend="bold">1.</hi>
                  <lb/> Vsekakor se strinjam, da je drugi primer 'problematičen', tj. ni dovolj nedvoumen, da bi z njim lahko 'pravično/objektivno' preverjali otrokovo znanje pisnih konvencij, če istočasno od njega ne zahtevamo tudi utemeljitve svojega odgovora. Tovrstno utemeljevanje odgovora pa je seveda za pisni test za 3. razred osnovne šole verjetno več kot vprašljivo.</p>
               <p xml:id="suss-arhiv-000345.p6">Če si kot pisci vzamemo malo svobode, lahko na več kot en sam način verjetno zapišemo prav vse štiri primere. Četrto poved, naprimer, si lahko brez težav predstavljamo kot vprašanje (torej v zapisu: Zakaj trgaš cvetlice?) ali pa kot vzklik (morda z dopolnilom, ki pa nikakor ni nujno: Zakaj (za vraga) trgaš cvetlice?!?). Prvo poved si lahko predstavljamo kot naslovljenčev sarkastičen odziv na moje vprašanje (A: Kdo bo pobrisal tablo? B: Kdo bo pobrisal tablo?!? Pa kaj me take neumnosti sprašuješ, jasno da ti!!!). Enoznačnega 'pravilnega' odgovora ni.</p>
               <p xml:id="suss-arhiv-000345.p7">No, recimo da nam -- v trudu biti objektivni vsaj do večinskega razmišljanja -- od otrok tretjega razreda toliko 'ustvarjalnosti' še ni treba pričakovati. Tako nekako z najsplošnejšim (najpovprečnejšim) pristopom, bi rekel, se da kot nevprašljive (objektivne, 'pravične') označiti primere 1, 3 in 4. Nekaj posploševanja preprosto moramo sprejeti, sicer je izdelava kakršnegakoli testa za preverjanje znanja nemogoča.</p>
               <p xml:id="suss-arhiv-000345.p8">
                  <hi rend="bold">2.</hi>
                  <lb/> Pri prvem primeru je -- v odsotnosti sobesedila -- (za večino) nedvoumno najmočnejša vprašalna interpretacija povedi. V zapisu bomo za tako rabo postavili vprašaj. V tretjem primeru je dvoumnost med interpretacijo naprošanja (pika) in bolj strogega velevanja (klicaj) odpravljena s prisotnostjo prislova 'takoj'. Za večino torej pri tretjem primeru dvoumnosti verjetno ni, stavek bomo opremili s klicajem.</p>
               <p xml:id="suss-arhiv-000345.p9">Pri četrtem primeru se že precej težje odločim, kaj bi bila meni najmočnejša interpretacija. Besedica (vprašalnica) 'zakaj' gotovo sugerira vprašanje. Po drugi strani mi svet, v katerem živim, diktira prenos nevtralnovprašalne interpretacije v vprašalnost, ki ji je bolj kot gola vprašalnost namen sporočiti, da se s tvojim trganjem cvetlic ne strinjam, da se 'to ne sme'. Komunikacijski namen sporočila mi je morda torej bolj poskus zaustaviti tvoje trganje cvetlic kot pa izvedeti, kaj je namen tvojega trganja cvetlic. Pri prenosu takega sporočila iz govora v pisano besedilo bi me marsikdaj imelo, da bi na koncu stavka uporabil recimo ?!?. Pa vseeno, ker so pred testom v šoli ločila gotovo predelovali, je otrokom prisotnost besedice 'zakaj' verjetno močan signal, da na konec stavka brezprizivno postavijo vprašaj.</p>
               <p xml:id="suss-arhiv-000345.p10">Drugi primer je dejansko najbolj dvoumen. Takemu, kot je, mu v odsotnosti sobesedila brez težav nataknemo tako piko kot vprašaj. Odgovor na vaše vprašanje, katero od teh ločil je v danem primeru bolj pravilno, torej po mojem mnenju ne obstaja. Ustrezni ločili sta zame obe, diagnostična vrednost testnega vprašanja pa je s tem postavljena pod vprašaj in zahteva -- če hocemo vztrajati na samo enem sprejemljivem odgovoru -- vsaj preveritev motiva, ki je vpraševanca napeljal na konkretno izbiro. (Kot rečeno, ne vem, v kolikšni meri je taka praksa v tretjem razredu že v rabi in kot merilo sprejemljiva.)</p>
               <p xml:id="suss-arhiv-000345.p11">
                  <hi rend="bold">3.</hi>
                  <lb/> Pri izbiri med enakovrednima vprašajem in piko otroka potem poleg sobesedila, ki ga nagne v eno ali drugo stran, vodi še marsikaj. Eno vodilo, ki se ga spomnim iz svojih 'testnih' let, je uravnovešanje odgovorov. Če imam štiri testne stavke in smo v šoli jemali več kot dve ločili, bom pričakoval, da se v testu s štirimi stavki ne bosta pojavili samo dve ločili. Ko bom v dvomu, bom zato prej izbral ločilo, ki se drugače v odgovorih ne bo pojavilo. Ker so nam včasih izrecno govorili, naj se pri odgovorih ne odločamo tako, sklepam, da tak miselni vzorec ni bil zgolj moja posebnost. Ob odsotnosti sobesedila in dvoumnem ustroju testa je seveda zavajanje takega miselnega vzorca še bolj verjetno. Po tem ključu bi jaz v tretjem razredu prav mogoče izbral piko raje kot klicaj. Objektivnost testa in ocenjevanja se v tej luči seveda zmanjšuje, oziroma se preverjanje preveša iz preverjanja poznavanja rabe ločil v preverjanje pristopa k reševanju testov.</p>
               <p xml:id="suss-arhiv-000345.p12">Nisem sicer niti psiholog niti starš, imam pa prebrane vsaj malo psiholingvistike. Znano je, da otroci v svojem sprejemanju sveta izkušnje projicirajo na sebe, da se precej težje kot odrasli odtrgajo od resničnosti, da je njihova zmožnost abstraktnega mišljenja pač šibkejša. Odsotnost sobesedila je torej v testu za odrasle manj problematična kot v testu za majhne otroke. Če je ravno prejšnji dan otroku mamica prijazno rekla: "Daj sinko, pospravi prosim svojo torbico.", lahko sinko pač nič hudega sluteč v test prenese svojo včerajšnjo izkušnjo in poved zaključi s piko. Koliko se bolj konkretno take stvari res dogajajo, ne vem.</p>
               <p xml:id="suss-arhiv-000345.p13">Marsikateri dvoumnosti bi se gotovo dalo izogniti, če bi se pisne konvencije namesto na stavkih brez sobesedila preverjalo na stavkih, ki so del besedila. Konec koncev je poved (ta izraz je uporabljen v testnih navodilih) enota na komunikacijski/sporočilni ravni, torej nujno pripada nekemu sobesedilu oziroma govornemu položaju. Ob iztrganju stavka iz konkretnega govornega položaja se sicer lahko pričakuje, da naj si vpraševanec okoli stavka pač namisli najbolj tipično sobesedilo, vendar se lahko -- še posebej pri majhnih otrocih -- pričakuje tudi veliko (za odrasle) manj prototipičnih odzivov. Zato bi veljalo -- z ustreznejšim ustrojem testa -- možnost takih odstopanj in posledičnih zapletov pri ocenjevanju zminimalizirati. Nenavedba sobesedila uvaja v reševanje testa dodatno spremenljivko, s tem pa objektivnost ocenjevanja nujno pada.</p>
               <p xml:id="suss-arhiv-000345.p14">
                  <hi rend="bold">4.</hi>
                  <lb/> Navedel sem več pomislekov glede diagnostične ustreznosti predvsem drugega stavka. Nekateri so bili morda pretirani (tj. neživljenjski), vseeno pa trdim, da je sprejemljivost zgolj enega odgovora kot pravilnega odgovora v primeru drugega stavka neutemeljena in neobjektivna. Na vprašanje, ali je v drugem stavku ustreznejša (kaj šele bolj 'pravilna') pika ali klicaj, vam torej ne morem odgovoriti, ker je uporaba enega ali drugega ločila ob odsotnosti sobesedila preveč odvisna od subjektivne presoje. Po moje bi morali biti kot pravilni sprejeti obe rešitvi.</p>
            </div>
         </div>
         <div type="article" xml:id="suss-arhiv-000346"
              corresp="http://www2.arnes.si/~lmarus/suss/arhiv/suss-arhiv-000346.html">
            <head>Kako uporabljati določne pridevnike</head>
            <byline>Rok Žaucer</byline>
            <list type="keywords">
               <item>določnost</item>
               <item>nedoločnost</item>
               <item>pridevnik</item>
               <item>sklanjanje moške oblike pridevnika</item>
               <item>slovenščina</item>
            </list>
            <div type="question" xml:id="suss-arhiv-000346.div1">
               <p xml:id="suss-arhiv-000346.p1">Na vas se obračam s problemom, ki me mori že nekaj časa. Namreč, ne vem kako pisati moške oblike pridevnikov v slovenskem jeziku.</p>
               <p xml:id="suss-arhiv-000346.p2">Ali se pravilno napiše npr. običajen/običajni človek, izviren/izvirni film, ekscentričen/ekscentrični znanstvenik ipd.? Katera možnost je kdaj pravilna in zakaj takrat.</p>
            </div>
            <div type="answer" xml:id="suss-arhiv-000346.div2">
               <p xml:id="suss-arhiv-000346.p3">Kot odgovor vam svetujemo ogled kar nekaj odgovorov na primerljiva vprašanja, ki so nastali na Šussu v preteklih letih. Vse to je dostopno v arhivu vprašanj in odgovorov na naši spletni strani kot tudi v zborniku "Šuss 1998-2000", ki je leta 2001 izšel pri ljubljanski Študentski založbi v knjižni in cederomski obliki. Spodaj je naveden eden teh odgovorov, na koncu pa sem pritaknil še kratek dodatek.</p>
               <p xml:id="suss-arhiv-000346.p4">**************************************************</p>
            </div>
            <div type="reference" xml:id="suss-arhiv-000346.div3">
               <p xml:id="suss-arhiv-000346.p5">Glej: <ref target="#suss-arhiv-000112">Ponoven ali ponovni?</ref>.</p>
            </div>
            <div type="answer" xml:id="suss-arhiv-000346.div4">
               <p xml:id="suss-arhiv-000346.p6">***************************************************</p>
               <p xml:id="suss-arhiv-000346.p7">Dodatek:<lb/>Vse zgoraj navedeno velja za knjižno slovenščino. Vsaj v nekaterih različicah govorjene slovenščine (npr. ljubljanska) nasprotje določnost/nedoločnost včasih zaznamujemo s pregibnim nedoločnim členom "en" ("Srečal je ene brihtne punce"; "Na vogalu stoji en brihten fant") in nepregibnim določnim členom "ta" ("Srečal je ta brihtne punce"; "Na vogalu stoji ta brihten fant, pred hišo pa ta neumen") -- kot vidite iz zadnjega primera, se oblika moškospolnega imenovalniškega pridevnika v tej različici govorjene slovenščine ob določnem členu ne spreminja. Pridevnika v določni zvezi "ta brihten fant" in nedoločni zvezi "en brihten fant" imata isto obliko.</p>
               <p xml:id="suss-arhiv-000346.p8">Govorcem teh narečij je usvojitev sistema knjižne slovenščine zaradi neobstoja določnostnega i-ja v njihovem vsakdanjem govoru dokaj težavna in si je po mojem ne gre gnati preveč k srcu; naprimer, moja srednješolska učiteljica na Poljanski gimnaziji (ki je tedaj celo uradno izvajala program s poudarkom na družboslovju) te prvine knjižne slovenščine nikakor ni obvladala, kar je izkazovala skozi hiperkorekcijo, torej uporabo določne oblike tudi tam, kjer je šlo za nedoločni pomen. Po drugi strani pa si vsaj v grobem lahko, če ste govorec takega narečja, pri rabi knjižne slovenščine pomagate prav s "prevajanjem" v svoj vsakdanji govorjeni jezik. Kjer bi uporabili določni člen "ta", uporabite v knjižni slovenščini določno obliko (zgornji primer z določnim členom "ta" bi torej prevedli v "Na vogalu stoji brihtni fant, pred hišo pa neumni").</p>
               <p xml:id="suss-arhiv-000346.p9">Vedite pa, da ta strategija odpove pri vrstnih pridevnikih, npr. v zvezah "zeleni čaj", "črni čaj" (čeprav gre pri teh morda zgolj za leksikalizirano sobesedilno oz. situacijsko določnost). Ob odsotnosti direktne primerjave namreč tudi v omenjenih narečjih rečemo "Tole je pa zelen čaj" in ne "Tole je pa ta zelen čaj". V "prevodu" v knjižno slovenščino pa bomo vseeno uporabili vrstnopridevniški -i, tj. "zeleni čaj". To oblikovno prekrivanje med funkcijsko do neke mere ločenima vrstnopridevniškim i-jem in določnostnim i-jem za govorce narečij, ki teh oblik v svojem sistemu nimajo, gotovo predstavlja dodatno težavo pri usvajanju knjižnega sistema.</p>
            </div>
            <div type="comment" xml:id="suss-arhiv-000346.div5">
               <p xml:id="suss-arhiv-000346.p10">Najlepša vam hvala za natančen, obširen ter hiter odgovor.</p>
            </div>
            <div type="reference" xml:id="suss-arhiv-000346.div6">
               <p xml:id="suss-arhiv-000346.p11">Glej tudi: <ref target="#suss-arhiv-000112">Ponoven ali ponovni</ref>.</p>
               <p xml:id="suss-arhiv-000346.p12">Glej tudi: <ref target="#suss-arhiv-000113">Neuraden ali neuradni urad za jezik</ref>.</p>
               <p xml:id="suss-arhiv-000346.p13">Glej tudi: <ref target="#suss-arhiv-000148">Suh vodoodbojen ali suhi vodoodbojni zaključni omet</ref>.</p>
            </div>
         </div>
         <div type="article" xml:id="suss-arhiv-000347"
              corresp="http://www2.arnes.si/~lmarus/suss/arhiv/suss-arhiv-000347.html">
            <head>Izvor besede 'cigara'</head>
            <list type="keywords">
               <item>etimologija</item>
               <item>izvor besed</item>
               <item>cigara</item>
               <item>cigareta</item>
               <item>kaditi</item>
               <item>slovenščina</item>
            </list>
            <div type="question" xml:id="suss-arhiv-000347.div1">
               <p xml:id="suss-arhiv-000347.p1">Me zanima ali ima kdo od vas etimološki slovar (na razpolago)? Beseda cigara pa cigareta (pa še kej).</p>
            </div>
            <div type="answer" xml:id="suss-arhiv-000347.div2">
               <p xml:id="suss-arhiv-000347.p2">Navedeno iz Snojevega Slovenskega etimološkega slovarja:</p>
               <p xml:id="suss-arhiv-000347.p3">cigara <hi rend="italic">-e z. prevzeto po nem. Zigarre in frc. cigare iz špan cigarro 'cigara', kar je verjetno izpeljano iz špan. cigarra 'skrzat'. Pomenski motivaciji je botrovala oblika cigare, ki spominja na škržata (CZ, 1201). glej tudi cigareta. cigareta -e z, cigareten, cigaretnica. Prevzeto iz nem. Zigarette iz frc.cigarette, kar je manjšalnica od frc. cigarre 'cigara', izposojenka iz špan. cigaro 'cigara'. Dalje glej cigara.</hi>
               </p>
               <p xml:id="suss-arhiv-000347.p4">smotka <hi rend="italic">-e z. 'cigara'. Prevzeto iz star. hrv. smotka 'cigara', kar je izpeljano iz smotati 'zviti', sestavljenega glagola iz hrv. s 'z' in motati 'zvijati'. Prvotni pomen je torej *'zvita, zmotana' (M.S. pri Be III, 272). Glej tudi smodka.</hi>
               </p>
               <p xml:id="suss-arhiv-000347.p5">smodka <hi rend="italic">-e z. Pisna različica od smotka, ki temelji na ljudskoetimološki naslonitvi na smoditi (M.S. pri Be III, 272). Dalje glej smotka.</hi>
               </p>
            </div>
            <div type="comment" xml:id="suss-arhiv-000347.div3">
               <p xml:id="suss-arhiv-000347.p6">Nekje na internetu sem odkril, da bi lahko cigara bojda prišla v španščino tudi iz majščine. Maji naj bi tobaku rekl sic. Me pa zanima tudi, kako je z etimologijo besede kaditi.</p>
            </div>
            <div type="answer" xml:id="suss-arhiv-000347.div4">
               <p xml:id="suss-arhiv-000347.p7">Navedeno iz Snojevega Slovenskega etimološkega slovarja:</p>
               <p xml:id="suss-arhiv-000347.p8">kaditi <hi rend="italic">-im nedov., kadilo, kadilec, kadilka, pokaditi, prekaditi, prekajevati, zakaditi idr. Enako je stcslovan. kaditi 'kaditi (s kadilom)', hrv., srb. káditi, rus. kadít6, čes. kadit. Pslovan. *kaditi je pomenilo *'dimiti (z aromatično snovjo)'. Beseda je izpeljana iz ide. korena *ked- 'kaditi, dimiti', ki se ohranja še v pslovan. *čad6, sloven. čad 'meglica, dim, saje', stprus. accodis 'odprtina za dim', stind. kadrú- 'rjav' (če prvotno *'odimljen') in morda še v gr. kédros 'čedra', lit. kadagys 'brin', če je to poimenovano po aromi zažganega cedrinega lesa (Be II, 9, ES IX, 109 s., Po, 537). Iz navedene gr. vzporednice je prek lat. in nem. izposojeno čedra. Glej tudi okajen, kadulja, čedra.</hi>
               </p>
               <p xml:id="suss-arhiv-000347.p9">kadulja <hi rend="italic">-e z 'rastlina Salvia officinalis'. Enako je hrv. kádulja. Prvotno *kadul'a je verjetno is pslovan. *kaditi. Rastlina je tako poimenovana zaradi uporabnosti v ljudskem zdravilstvu (Be II, 9). Vdihavanje dima zažgane kadulje namreč koristi pri nekaterih boleznih dihal. Dalje ...</hi>
               </p>
               <p xml:id="suss-arhiv-000347.p10">okajen <hi rend="italic">-ena prid. 'pijan', okajenost. V star. jeziku se ne reče kaditi tobak, temveč piti tobak, kar je dobeseden prevod star. nem. Tabak trinken 'kaditi'... Ko se je v 17. stol. začelo uveljavljati nem. rauchen, sloven. kaditi, se je pomenska dvojnost, sprva znana le v piti, pijan, prenesla tudi na nov izraz kaditi, okaditi, okajen. To seje zgodilo tudi v nar. nem. anjerooft 'okajen' (= knjiž. angeraucht) ...</hi>
               </p>
               <p xml:id="suss-arhiv-000347.p11">čedra <hi rend="italic">-e z 'vrsta pipe'. Verjetno nastalo v narečnem razvoju iz nar. slovn. čadora 'čedra', kar je izpeljano iz čad 'dim, saje' (Ber I, 108). Druga možnost je domnevanje izposoje iz nem. Köder 'podbradek', kar bi glasovno ustrezalo, pomen 'pipa' pa bi bil metaforičen (domneve pri Be I, 76).</hi>
               </p>
            </div>
         </div>
         <div type="article" xml:id="suss-arhiv-000348"
              corresp="http://www2.arnes.si/~lmarus/suss/arhiv/suss-arhiv-000348.html">
            <head>Začetnica pri naslavljanju in vejica v pismih</head>
            <list type="keywords">
               <item>velika začetnica</item>
               <item>ločila</item>
               <item>pravopis</item>
               <item>slovenščina</item>
            </list>
            <div type="question" xml:id="suss-arhiv-000348.div1">
               <p xml:id="suss-arhiv-000348.p1">Ker dnevno pišemo pisma strankam, vas lepo prosimo za pojasnitev:</p>
               <p xml:id="suss-arhiv-000348.p2">kdaj (in če sploh) pišemo Vi, Vas... z veliko začetnico, če gre za vljudnostna pisma dokaj visokega registra za posameznike, ki jih poimensko naslovimo. Npr:<lb/>Spoštovani gospod Kovač,<lb/> pošiljamo Vam ...</p>
               <p xml:id="suss-arhiv-000348.p3">Zanima nas tudi ali, če pošiljamo pisma večim naslovnikom (brez naslova v glavi dopisa), ali veljajo drugačna pravopisna pravila. Npr:<lb/>Spoštovani,<lb/> obvešamo vas,.......</p>
            </div>
            <div type="answer" xml:id="suss-arhiv-000348.div2">
               <p xml:id="suss-arhiv-000348.p4">Ker smo na podobno vprašanje nekoč že odgovarjali, dobesedno navajam kar del starega odgovora (sicer v celoti dosegljivega na Šussovem spletnem arhivu 'Pogosta vprašanja in odgovori', http://www2.arnes.si/~lmarus/suss/).</p>
               <p xml:id="suss-arhiv-000348.p5">**************************************************</p>
            </div>
            <div type="comment" xml:id="suss-arhiv-000348.div3">
               <p xml:id="suss-arhiv-000348.p6">VPR:<lb/>Tudi sam imam kratko vprašanje, v podjetju smo se danes namreč prerekali okoli napisa na voščilnicah. Ali je pravilna pisava (predvsem male/velike črke):<lb/>Naše podjetje Vam želi vesel Božič in srečno Novo Leto 1999</p>
            </div>
            <div type="answer" xml:id="suss-arhiv-000348.div4">
               <p xml:id="suss-arhiv-000348.p7">ODG:<lb/>Priročnik "Slovenski pravopis" svetuje 'vam' pisati z veliko (torej 'Vam') le, ko ogovarjate eno osebo, ki jo vikate, in ne, če se nanaša na več ljudi. Po občutku nekaterih članov Šussa pa bi z 'Vam' prav lahko naslovili tudi več oseb naenkrat. Z uporabo velike začetnice izražate posebno spoštovanje do ogovorjenega, prav lahko pa ga naslovite tudi z 'vam' in to vseeno ne bo izražalo nespoštovanja. Odločitev, katero varianto boste uporabili, je torej vaša.</p>
               <p xml:id="suss-arhiv-000348.p8">...</p>
            </div>
            <div type="reference" xml:id="suss-arhiv-000348.div5">
               <p xml:id="suss-arhiv-000348.p9">Naprej glej: <ref target="#suss-arhiv-000004">Kako se piše voščila za božič in novo leto</ref>.</p>
            </div>
            <div type="answer" xml:id="suss-arhiv-000348.div6">
               <p xml:id="suss-arhiv-000348.p10">**************************************************</p>
               <p xml:id="suss-arhiv-000348.p11">V splošnejši luči o zapisovanju z veliko/malo začetnico in s tem povezanim izražanjem posebnih čustvenih razmerij sta v Šussovem spletnem arhivu (http://www2.arnes.si/~lmarus/suss/) dosegljivi še dve sorodni vprašanjiz odgovoroma, in sicer o zapisu praznika valentinovo (povezava na razdelek "1.1.2 Izpeljave imen") in o zapisu pridevnika božji (povezava na razdelek "1.1.1.2 Praznikov (domača / tuja)").</p>
            </div>
            <div type="reference" xml:id="suss-arhiv-000348.div7">
               <p xml:id="suss-arhiv-000348.p12">Glej tudi: <ref target="#suss-arhiv-000005">Kako se piše 'valentinovo'</ref>.</p>
               <p xml:id="suss-arhiv-000348.p13">Glej tudi: <ref target="#suss-arhiv-000006">Kako se piše 'valentinovo' (nadaljevanje)</ref>.</p>
               <p xml:id="suss-arhiv-000348.p14">Glej tudi: <ref target="#suss-arhiv-000013">Kako se piše 'božji'</ref>.</p>
            </div>
         </div>
         <div type="article" xml:id="suss-arhiv-000349"
              corresp="http://www2.arnes.si/~lmarus/suss/arhiv/suss-arhiv-000349.html">
            <head>Kdo sta erar in pandekt</head>
            <list type="keywords">
               <item>pandekt</item>
               <item>erar</item>
               <item>pravni termini</item>
               <item>slovenščina</item>
            </list>
            <div type="question" xml:id="suss-arhiv-000349.div1">
               <p xml:id="suss-arhiv-000349.p1">Kdo je ERAR?<lb/>Kdo je PANDEKT?</p>
            </div>
            <div type="answer" xml:id="suss-arhiv-000349.div2">
               <p xml:id="suss-arhiv-000349.p2">Pošiljam vam izpis gesel "erar" in "pandekte" iz Slovarja slovenskega knjižnega jezika:</p>
               <p xml:id="suss-arhiv-000349.p3">erar <hi rend="italic">-ja m (a) jur. država kot lastnik premoženja: po teh zakonih zapade premozenje erarju; tamkajšnji gozdovi so bili večinoma v posesti erarja</hi>
               </p>
               <p xml:id="suss-arhiv-000349.p4">pandekte <hi rend="italic">-dekt z mn. (e) jur., v zakonodaji cesarja Justinijana zbrani izvlečki iz del rimskih pravnikov drugega in tretjega stoletja: študirati pandekte</hi>
               </p>
               <p xml:id="suss-arhiv-000349.p5">Dodam lahko edino še to, da se v križankah kot opis za iskano ciljno besedo "erar" često pojavlja "državna blagajna".</p>
            </div>
         </div>
         <div type="article" xml:id="suss-arhiv-000350"
              corresp="http://www2.arnes.si/~lmarus/suss/arhiv/suss-arhiv-000350.html">
            <head>Kakšen je izvor besede 'nebodigatreba'/'nebodijihtreba'</head>
            <byline>Franc Marušič</byline>
            <list type="keywords">
               <item>izvor besed</item>
               <item>etimologija</item>
               <item>nebodigatreba</item>
               <item>nebodijihtreba</item>
               <item>sklopi</item>
               <item>sestavljene besede</item>
               <item>slovenščina</item>
            </list>
            <div type="question" xml:id="suss-arhiv-000350.div1">
               <p xml:id="suss-arhiv-000350.p1">Baje še vedno opravljaš dela ŠUSSa. Veš, kaj me zanima? Etimologija besede 'nebodigatreba/nebodijihtreba'. Lahko pomagaš?</p>
            </div>
            <div type="answer" xml:id="suss-arhiv-000350.div2">
               <p xml:id="suss-arhiv-000350.p2">Etimologija takšnih besed se zdi dokaj enostavna. Beseda je zelo očitno sestavljena. Precej očitno je tudi, da je sestavljena iz 4 delov: 'NE-BODI-GA-TREBA'. 'Nebodigatreba' je v bistvu bolj fraza kot pa beseda, saj sestavni deli niso klasični vezani morfemi ampak prosti morfemi. Za nekoga, ki ga pač nočeš videti, rečeš, da ga res 'ni bilo treba' oz. lahko nekomu rečeš, da 'mu res ni bilo treba biti tukaj' ... in potem ta oseba postane 'nebodigatreba'. Da je ta sklop res sestavljen in da to sestavniškost čutimo in posamezne dele upoštevamo pokaže tudi ženska in množinska oblika, ki se glasita 'nebodijetreba' in nebodijihtreba'. Ti dve obliki imata namesto moškega zaimka tretje osebe ženski oziroma množinski zaimek (dvojiška oblika bi bila 'nebodijutreba'). Podobne vrste tvorjenka je še recimo 'nepridiprav' in 'pridanič'. Tovrstnim tvorjenkam se v slovenistični terminologiji reče 'sklop'.</p>
               <p xml:id="suss-arhiv-000350.p3">Snojev Slovenski etimološki slovar zgornjo razlago le potrdi.</p>
            </div>
         </div>
         <div type="article" xml:id="suss-arhiv-000351"
              corresp="http://www2.arnes.si/~lmarus/suss/arhiv/suss-arhiv-000351.html">
            <head>Kako je z zlogotvornostjo soglasnikov</head>
            <byline>Franc Marušič in Rok Žaucer</byline>
            <list type="keywords">
               <item>zlogotvornost</item>
               <item>polglasnik</item>
               <item>naglas</item>
               <item>nosilec zloga</item>
               <item>soglasnik</item>
               <item>samoglasnik</item>
               <item>vokal</item>
               <item>konsonant</item>
               <item>zlog</item>
               <item>slovenščina</item>
            </list>
            <div type="question" xml:id="suss-arhiv-000351.div1">
               <p xml:id="suss-arhiv-000351.p1">Pišem vam sicer že tik pred zdajci, saj je jutri že kontrolna naloga iz slovenščine, a na žalost vaše strani nisem opazil prej na internetu.</p>
               <p xml:id="suss-arhiv-000351.p2">Zanimajo me v bistvu tri stvari.<lb/>1) Kateri glasovi v SKJ so lahko nosilci zlogov? Jaz pravim, da so to lahko vsi samoglasniki ter zlogotvorna R in L, medtem ko profesorica R-ja in L-ja ne priznava. Kdo ima prav?<lb/> 2) Drugo vprašanje je sila podobno. Namreč, kateri glasovi so lahko v SKJ naglašeni. Sam spet mislim, da so to vsi samoglasniki ter zlogotvorna R in L, profesorica pa ne.<lb/> 3) Tretje vprašanje je, s katerimi črkami lahko v SKJ zapišemo polglasnik. Jaz pravim, da z E (veter), R (krt) in L (Vltava), profesorica pa L-ja noče slišati.<lb/> Kaj je prav?</p>
               <p xml:id="suss-arhiv-000351.p3">V upanju na čimprejšnji odgovor vas lepo pozdravljam.</p>
            </div>
            <div type="answer" xml:id="suss-arhiv-000351.div2">
               <p xml:id="suss-arhiv-000351.p4">Sedaj je odgovor že rahlo prepozen. Recimo, da smo odgovorili kasneje namenoma, saj se ni zdravo upirati profesorici tik pred kontrolko. Načeloma v šoli velja, da je treba v kontrolko napisati tisto, kar reče profesorica.</p>
            </div>
            <div type="comment" xml:id="suss-arhiv-000351.div3">
               <p xml:id="suss-arhiv-000351.p5">1) Kateri glasovi v SKJ so lahko nosilci zlogov?</p>
            </div>
            <div type="answer" xml:id="suss-arhiv-000351.div4">
               <p xml:id="suss-arhiv-000351.p6">Pri takih vprašanjih je del odgovora vedno stvar teorije oz. analize. Nekatere teorije recimo ne bojo nikoli priznale obstoja zlogotvornega L in R, medtem ko druge dopuščajo tudi zlogotvorne N, M in celo Z, D ali pa kar skoraj vse soglasnike (seveda so ti zlogotvorni v le redkih jezikih). Pri vsakem takem zlogotvornem soglasniku lahko namreč dodamo še nek izredno tih ali celo popolnoma utišan polglasnik (glas, ki se v knjižnem izgovoru pojavlja v besedi 'pes' - zaznamoval ga bom z znakom 6, torej [p6s]). Moji trenutni učitelji vsekakor priznavajo obstoj zlogotvornih R in L (govorjeno splošno teoretično, ne jezikovnospecifično za slovenščino). Del odgovora pa je povezan še z izbiro zvrsti jezika, ki nam je predmet razprave. Če govorimo o slovenščini, govorimo o govorjenem jeziku. V tvojem vprašanju je slovenščina povsod imenovana SKJ (torej slovenski knjižni jezik), kar je umetna tvorba s predpisanimi pravili. SKJ je jezik, kakor ga opisujejo Slovar slovenskega knjižnega jezika (SSKJ), Slovenska slovnica in Slovenski pravopis. Kot rojeni govorec pa lahko ponudim podatke iz lastne govorjene slovenščine (mešan solkansko-ljubljanski dialekt).</p>
               <p xml:id="suss-arhiv-000351.p7">Kot že rečeno, (moja) slovenščina zlogotvorne soglasnike pozna. Mednje pa ne spada samo L (in morda R) temveč tudi N in M. Kar sem zapisal zgoraj o dveh možnih analizah, bom sedaj zavrgel, v govoru se da namreč dve možni zgradbi tudi razlikovati. In spodnji zapis dokazuje, da v nekaterih primerih polglasnika tam preprosto ne more biti. Dober primer razlike med zlogotvornim L in tihim polglasnikom sta dve možni izgovorjavi besede 'butelj' - [butL] ali [but6l]. SSKJ navaja samo izgovorjavo s polglasnikom:</p>
               <p xml:id="suss-arhiv-000351.p8">bútelj <hi rend="italic">-na tudi -tlja [t6l] m (ú) slabš. omejen, neumen človek: z njim se ni mogoče pogovarjati, ker je butelj / kot psovka prekleti buteljni.</hi>
               </p>
               <p xml:id="suss-arhiv-000351.p9">Iz tega bi lahko sklepali, da je v SKJ predpisana izgovorjava s polglasnikom. SSKJ sicer istočasno navaja tudi besedo 'krempelj', kjer naj se polglasnik ne bi dodajal, torej gre pri besedi 'butelj' verjetno vseeno za posebnost te konkretne besede in ne za sistematično načelo SSKJ-ja oziroma SKJ-ja. Sam bi trdil, da je druga možnost tudi pri besedi 'butelj', torej izgovorjava [butl], vsekakor možna in se tudi uporablja. Da pri tej drugi možnosti ni nikakršnega polglasnika, se vidi po izgovoru prehoda med soglasnikoma (T in L). Jezika namreč nikoli ne spustimo, tako da se konec jezika venomer dotika prednjih dlesni. Ker je položaj jezika za izgovor L in T podoben, se ta prehod lahko izvede. Iz popolne zapore, ki jo jezik ustvarja za T, preidemo v delno zaporo za L, kjer zrak prehaja mimo jezika ob njegovih straneh, ne da bi jezik postavili v položaj za izgovorjavo polglasnika (polglasnik izgovarjamo z jezikom v nevtralni srednji legi - sredi ustne odprtine, ne da bi se dotikal neba ali česarkoli podobnega).</p>
               <p xml:id="suss-arhiv-000351.p10">Kot rečeno, slovenščina ne pozna samo zlogotvornega L (in morda R) temveč tudi N in M, naprimer v besedah 'siten'=[sitN], 'hladen'=[hladN], 'zoben'=[zobN], 'kupim'=[kupM] (ljubljanski izgovor). Tu v primerih [hladN] in [kupM] sploh ni nikakršnega premika jezika oz. ustnic v prehodu med zadnjima soglasnikoma - torej zopet ni in niti ne more biti polglasnika.</p>
               <p xml:id="suss-arhiv-000351.p11">Druga možna razlaga bi bila, da so navedene besede vse po vrsti enozložne. V tem primeru bi L, (R), N in M ne bili zložni, saj bi bili vsi le zadnji glasovi v edinem zlogu v besedi. Problema sta tu dva. Načeloma (čeprav ne brezizjemno) velja, da so zlogi sestavljeni sledeč zvenečnosti lestvici. Zvenečnost glasov v zlogu narašča do jedra zloga in od tam naprej pada. Vsi našteti kandidati za zložne glasove pa so bolj zveneči od glasov, ki v omenjenih besedah stojijo pred njimi. V vseh teh primerih bi torej šlo za kršitev načela zvenečnosti glasov v zlogu, torej od najmanjše prek viška spet do najmanjše zvenečnosti (rastoče - višek - padajoče). Druga težava je bolj splošna in velja tudi za prvi pristop. Koncept zloga namreč ni najbolj natančna kategorija in za ugotavljanje njegovih meja ne obstajajo absolutna in objektivna merila. Najlažji način ugotavljanja zložnosti je (zaenkrat še vedno) govorčev jezikovni čut. Lahko si mislite, da se prav vsi govorci slovenščine ne bojo strinjali, kje postaviti mejo, lahko pa da bojo na določenih mestih (tudi kot posamezniki) celo v precepu, kje meja zlogov dejansko je. (Za besede, kot je 'siten' ob izgovoru brez polglasnika, se vseeno zdi, da bi vsaj večina gotovo pritrdila, da gre za dva zloga in po merilu jezikovnega čuta sodeč torej dejansko za zlogotvoren soglasnik N.)</p>
            </div>
            <div type="comment" xml:id="suss-arhiv-000351.div5">
               <p xml:id="suss-arhiv-000351.p12">&gt; 2) kateri glasovi so lahko v SKJ naglašeni.</p>
            </div>
            <div type="answer" xml:id="suss-arhiv-000351.div6">
               <p xml:id="suss-arhiv-000351.p13">Zopet si ne bi upal govoriti o SKJ, saj res nisem strokovnjak za to področje (SKJ mi je po pravici povedano precej tuj). Kar pa se moje slovenščine tiče, moram priznati, da mi naglaševanje zlogotvornih soglasnikov deluje rahlo nenaravno. Soglasniki niso najboljša jedra zlogov, še toliko slabše pa se obnašajo, ko jih je treba naglasiti. Jaz bi naglasil soglasnik le, če ne bi imel v besedi nobenega drugega zloga z običajnim jedrom. Trenutno se ne morem spomniti nobenega primera enozložne besede z zlogotvornim L. Nekaj mi jih pride na pamet s po vašem zlogotvornim R, vendar sam za te primere nisem prepričan, kako jih izgovarjam (ali jih izgovarjam s polglasnikom ali brez): vrt [v6rt] ali [vRt], smrt, čmrlj, srp ... v bistvu se mi zdi, da tu vedno izgovarjam poglasnik, tako da ti v tem pogledu verjetno ne bi pritegnil. Soglasnikov (vsaj moja) slovenščina v normalnem govoru ne naglašuje. Če pa ciljate na besede, kot je ime reke Vltava, pa je treba ločiti med zapisom in izgovorom. Namreč dejstvo, da v zapisu ni samoglasnika, še ne pomeni, da v izgovoru nimamo kar lepo pravega polglasnika, ne pa zlogotvornega L, torej [v6ltava].</p>
            </div>
            <div type="comment" xml:id="suss-arhiv-000351.div7">
               <p xml:id="suss-arhiv-000351.p14">&gt; 3) s katerimi črkami lahko v SKJ zapišemo polglasnik.</p>
            </div>
            <div type="answer" xml:id="suss-arhiv-000351.div8">
               <p xml:id="suss-arhiv-000351.p15">Največkrat se polglasnik res zapisuje z E. Tvoja primera pa sta nekako v nasprotju s tvojo tezo o zlogotvornosti R-ja in L-ja. Če je namreč L res zlogotvoren in ne potrebuje nikakršnega polglasnika, potem L v 'Vltava' ne označuje polglasnika ampak zlogotvorni L (R v 'krt' pa zlogotvorni R). Pa tudi če bi označeval polglasnik, še vedno ne označuje samo polglasnika, ker izgovor ni [v6tava] ampak [v6ltava]. Črka L bi potem predstavljala sklop dveh glasov, namreč polglasnika in soglasnika L. Enako velja za drugi primer: [k6rt] in ne [k6t], črka R bi torej predstavljala sklop polglasnika in soglasnika R. Težko bi torej rekli, da se ti dve črki rabita za zapis poglasnika. V bistvu predstavljata drugačna glasova.</p>
               <p xml:id="suss-arhiv-000351.p16">Je pa res, da bi bil vsaj odgovor R (krt) gotovo pravilen, če bi vprašanje malo obrnili, recimo takole: 'Polglasnik se v SKJ često zapisuje s črko E. Pred katero črko pa se polglasnik često ne zapisuje z nobeno posebno črko?'. In to tudi kaže, da je vprašanje v obliki, kot ga navajaš, rahlo zavajujoče in tvoje sklepanje po svoje ni neupravičeno, še manj pa presenetljivo. Morda vprašanje s tem celo nastavlja zanko, verjetno nehote, malo bolj kritično razmišljujočim.</p>
               <p xml:id="suss-arhiv-000351.p17">Kar se tiče L-ja pa lahko dodamo še tole. Četudi bi trdili, da gre v 'Vltavi' res za zapis polglasnika s črko L, je treba upoštevati, da je beseda lastno ime, ki prihaja iz drugega jezikovnozapisovalnega sistema. Če v slovenščini zapišem ameriški lastni imeni Lou in Newt, ki ju izgovorim [lu] oziroma [nut], verjetno vseeno še ne bom trdil, da se v slovenščini glas U med drugim zapisuje tudi s črkovnima sklopoma 'ou' in 'ew'. Tako postopanje bi nas hitro privedlo do trditve, da se v slovenščini vsak glas zapiše na ogromno načinov, pa čeprav bi dotični glas v domačih besedah produktivno zapisovali le na dva, tri načine.</p>
            </div>
            <div type="comment" xml:id="suss-arhiv-000351.div9">
               <p xml:id="suss-arhiv-000351.p18">V kontrolni nalogi sem jasno stvari pisal, kot smo se jih učili, niti jih nisem imel namena pisati drugače, kajti s profesorji na naši šoli se ni pametno prerekati :). Je pa res, da me je stvar začela zanimati tudi sicer, zato sem se obrnil na vas. Najlepša hvala vam za odgovor da ste se potrudili, kljub temu da ŠUSS ne deluje več.</p>
            </div>
            <div type="answer" xml:id="suss-arhiv-000351.div10">
               <p xml:id="suss-arhiv-000351.p19">~~~~~~~~~</p>
               <p xml:id="suss-arhiv-000351.p20">Kratek dodatek h kolegovemu izčrpnemu odgovoru:</p>
               <p xml:id="suss-arhiv-000351.p21">Pogledal sem v Toporišičevo Slovensko slovnico (izdaja 2000), od koder navajam dva citata (kadar ni izrecno zapisano, da gre za značilnosti narečij, pogovornega jezika, ipd., Slovenska slovnica načeloma govori o knjižnem jeziku, torej SKJ):</p>
               <p xml:id="suss-arhiv-000351.p22">"Med glasove srednje odprtostne stopnje, tj. med zvočnike, gredo m in n, r in l [...]." (str. 73)</p>
               <p xml:id="suss-arhiv-000351.p23">"Neobsamoglasniški zvočnik lahko postane tudi zložen ('himn'), vendar je izvzet r ('kamer')." (str. 77) (Kar pomeni, da pri izgovoru besede 'kamer' polglasnika ne moremo izpustiti, torej je izgovor [kam6r] in ne [kamr].)</p>
               <p xml:id="suss-arhiv-000351.p24">1. Iz drugega citata je razvidno, da so zlogotvorni zvočniki (razen R) očitno predvideni tudi v SKJ in vam učiteljica oporeka neupravičeno. (Moram reči, da mi je sicer konkretni primer, 'himn', dokaj težko izgovoriti z zlogotvornim N, in bi kot primere raje podprl kolegove 'sitn', 'kupm', 'butl', ki jih vse izgovorim ali s polglasnikom ali z zlogotvornim zvočnikom.)</p>
               <p xml:id="suss-arhiv-000351.p25">2. Drugi citat tudi za SKJ potrjuje to, kar je za svojo slovenščino namignil kolega, torej nezlogotvornost zvočnika R, ki ga v takem potencialnem okolju vselej spremlja še polglasnik. Tu vam vsaj glede na SKJ učiteljica torej nasprotuje utemeljeno. Tudi v moji slovenščini je verjetno enako. (To tudi izloči besede kot "vrt" kot potencialne besede z naglašenim soglasnikom -- naglašen je torej polglasnik, ki spada med samoglasnike.)</p>
               <p xml:id="suss-arhiv-000351.p26">3. Enciklopedija slovenskega jezika (J. Toporišič, 1992), ki načeloma verjetno tudi govori o SKJ, med zlogotvorne zvočnike poleg L, M, N uvršča tudi R (ne pa zvočnikov V in J). Kako naj se zdaj človek odloči, ali mu bo za vodilo za SKJ Slovenska slovnica ali Enciklopedija slovenskega jezika, oboje izpod peresa J. Toporišiča, pa res ne vem. Status R-ja glede na zlogotvornost se v teh dveh priročnikih pač ne ujema, vsekakor pa obe deli priznavata zlogotvornost trem zvočnikom, torej M, N, L.</p>
            </div>
            <div type="comment" xml:id="suss-arhiv-000351.div11">
               <p xml:id="suss-arhiv-000351.p27">Zanimiva je še ena stvar (citat iz SSKJ):<lb/>r <hi rend="italic">[er in r*] m neskl., tudi sklonljivo, zlasti v izgovoru, r era tudi r-ja (e e; a) osemnajsta črka slovenske abecede: napisati r; veliki R // soglasnik, ki ga ta črka zaznamuje: izgovoriti r * lingv. uvularni r tvorjen z jezickom; zlogotvorni r in zlogotvoren -rna -o prid. (o) lingv. ki lahko tvori zlog: samoglasniki so zlogotvorni / zlogotvorni glas; zlogotvorni r</hi>
               </p>
               <p xml:id="suss-arhiv-000351.p28">Kar je vsekakor precej čudno, saj smo zgoraj ugotovili, da je r zvočnik, ki nikakor ne more biti zlogotvoren.</p>
            </div>
            <div type="answer" xml:id="suss-arhiv-000351.div12">
               <p xml:id="suss-arhiv-000351.p29">Kolega je v svojem odgovoru takoj na začetku napisal, da je vse skupaj rahlo odvisno od teorije. V prvem delu je napisal tudi, da njegovi trenutni profesorji priznavajo obstoj zlogotvornega R-ja (čeprav je tu govoril na splošno, ne konkretno o slovenščini). Kasneje je zapisal, da se mu zdi, da se v slovenskih primerih z R vedno vriva polglasnik. Kot rečeno, Slovenska slovnica trdi isto, Enciklopedija slovenskega jezika pa tudi R-ju pripisuje zlogotvornost.</p>
               <p xml:id="suss-arhiv-000351.p30">Moja trditev, da moj R ne more biti zlogotvoren, medtem ko je recimo L lahko, pa sloni na močnem jezikovnem občutku (ne pa na fonetični študiji), da imam pri izgovoru 'butelj' možna dva različna izgovora, enega s polglasnikom in še enega drugega, pri izgovoru 'vrt' ali 'baker' pa mi polglasnika nikakor ne uspe udušiti / ne izgovoriti.</p>
               <p xml:id="suss-arhiv-000351.p31">Ob ponazarjalnem primeru iz SSKJ (zlogotvorni R) se da seveda reči, da gre zgolj za primer in ne za trditev, da tak glas obstaja v slovenščini. Lahko pa obstaja v kakem drugem jeziku. Prav tako prisotnost gesla 'aorist' v SSKJ (z razlago "glagolska oblika za izražanje dovršenega dejanja, zlasti preteklega") še ne pomeni, da pozna 'aorist' tudi slovenščina. Je pa res, da se zdi ponazarjalni primer nekam namigujoč na pozicijo sestavljalcev slovarja (med katerimi je sicer tudi avtor Slovenske slovnice in Enciklopedije slovenskega jezika).</p>
               <p xml:id="suss-arhiv-000351.p32">Za popolnost informacije tule navajam še dve relevantni gesli iz Toporišičeve Enciklopedije slovenskega jezika.</p>
               <p xml:id="suss-arhiv-000351.p33">zlogotvoren - Tak, ki lahko tvori jedro zloga, pri nas zmeraj samoglasnik, če tega ni, pa tudi nezvočnik (S v 'pst', 'st', 'sss'), ali zvočnik ('tovarn', 'brr'), če teh primerov ne izgovarjamo s polglasnikom spredaj ([-r6n, 6r]).</p>
               <p xml:id="suss-arhiv-000351.p34">zlogotvorni zvočnik - Zvočnik, ki lahko tvori jedro zloga. V slovenščini M -- N, R -- L, ne pa tudi V in J, ki v takih primerih postaneta U in I (uvezati, iti, imeti).</p>
               <p xml:id="suss-arhiv-000351.p35">Trditev ESJ o zlogotvornih nezvočnikih je najbrž treba vzeti z rezervo. Pri 'pst', 'hm', 'sss' itd. je verjetno težko govoriti o zložni vrednosti, ker pač lahko vsak pripornik tipa Z, Ž, S, Š, F, zvočnik V in R, nosna zapornika M in N, itd. v izolaciji izgovarjamo z nekaj časa, z vlečenjem, ker so ti glasovi pač trajni, neprekinjeni (za razliko recimo od zapornikov, kot je T, kjer je izgovor nujno hipen). Vendar to verjetno še ne pomeni, da gre za zlog. Primerjaj izgovor, ki ga ponazarja zapis 'ffffffalanga', 'sssssolata' -- taka izgovora teh besed imata še vedno tri zloge.</p>
               <p xml:id="suss-arhiv-000351.p36">Kot dodatek dodajmo še nejasnost, ki se kaže ob zlogovanju besed, kot je rodilniška oblika samostalnika 'tovarna', torej 'tovarn', ali pa pridevnikov tipa 'nevarn'. Ali gre tu na koncu besede, če ne vrinemo polglasnika, za zlogotvorni N? To ni ravno jasno. Nekaterim govorcem jezikovni čut pravi, da gre za tri zloge, z zlogotvornim N kot nosilcem zadnjega zloga. Tako zlogovanje najdemo tudi v Enciklopediji slovenskega jezika, saj je oblika 'tovarn' navedena kot primer zlogotvornega zvočnika, namignjeno je torej trodelno zlogovanje to.va.rn. Po drugi strani pa nekaterim govorcem jezikovni čut pravi, da gre morda vseeno za dvozložno besedo, z dvodelnim zlogovanjem to.varn. Sklop 'varn' namreč po zgoraj omenjenem načelu zvenečnosti lahko tvori povsem legitimen zlog -- od manj zvenečega zvočnika V zvenečnost naraste v najbolj zvenečem (jedrnem) samoglasniku A, potem pa v dveh stopnjah spet pade, in sicer prek bolj zvenečega zvočnika R do manj zvenečega nosnega zapornika N. Torej, medtem ko mora pri besedah tipa 'butelj' (ob izgovoru brez polglasnika) gotovo iti za zlogotvoren L, kajti zvočnik L je bolj zveneč od zapornika T, pri oblikah tipa 'tovarn' ni jasno, ali gre za zlogotvornost ali ne. Teoretične motivacije za tako trditev ni, jezikovni čuti govorcev slovenščine pa niso enotni.</p>
            </div>
            <div type="comment" xml:id="suss-arhiv-000351.div13">
               <p xml:id="suss-arhiv-000351.p37">In še eno vprašanjce: kako v zapisu izgovora besed zapisujemo zlogotvorne variante zgoraj naštetih zvočnikov. Polglasnik npr. vem, da zapisujemo kot zrcalen e, kako pa zapisujemo te?</p>
            </div>
            <div type="answer" xml:id="suss-arhiv-000351.div14">
               <p xml:id="suss-arhiv-000351.p38">V sistemu International Phonetic Alphabet (http://www2.arts.gla.ac.uk/IPA/fullchart.html) se zložnost soglasnika zapisuje s kratko navpično črtico pod ustreznim soglasnikom (zelo verjetno pa obstaja še kak zapis).</p>
            </div>
            <div type="comment" xml:id="suss-arhiv-000351.div15">
               <p xml:id="suss-arhiv-000351.p39">Torej, vidim, da ste se zelo potrudili pri pisanju odgovorov :). Po prebiranju tega pisanja sem torej potegnil zaključek:</p>
               <p xml:id="suss-arhiv-000351.p40">V SKJ so nosilci zlogov samoglasniki in zlogotvorne variatne zvočnikov "m", "l" in "n". (tovarn, butl ...). Zvočnik "r" ne more biti zlogotvoren, ker se v takšnih primerih (vrt) vrine polglasniški samoglasnik in "r" ostane navaden.</p>
               <p xml:id="suss-arhiv-000351.p41">Je sklep pravilen?</p>
            </div>
            <div type="answer" xml:id="suss-arhiv-000351.div16">
               <p xml:id="suss-arhiv-000351.p42">Verjetno ja, tako pravi Slovenska slovnica, tako pravi moj jezikovni čut, Enciklopedija slovenskega jezika pa zlogotvornost pripisuje tudi R-ju.</p>
            </div>
         </div>
         <div type="article" xml:id="suss-arhiv-000352"
              corresp="http://www2.arnes.si/~lmarus/suss/arhiv/suss-arhiv-000352.html">
            <head>Kaj je bolj prav, 'oljčno olje' ali 'olivno olje'</head>
            <list type="keywords">
               <item>oljčno olje</item>
               <item>olivno olje</item>
               <item>variacija</item>
               <item>Julijana Bavčar</item>
               <item>narečne različice</item>
               <item>slovenščina</item>
            </list>
            <div type="question" xml:id="suss-arhiv-000352.div1">
               <p xml:id="suss-arhiv-000352.p1">Prosim za tolmačenje pravilne/ nepravilne uporabe besedne zveze za "OLJČNO OLJE", ki naj bi pomenilo snov, ki jo pridobivamo s stiskanjem (in ostalimi postopki) plodov oljke - oliv. Menim namreč, da je gornja besedna zveza primerna za olja, ki bi jih dobili iz drugih delov drevesa oljka (listi imajo dosti eteričnih olj, morda lubje, ...). Za snov, ki jo pridobivamo z obdelavo plodov, smo v preteklosti največkrat uporabljali besedno zvezo "OLIVNO OLJE", ki je po mojem skromnem mnenju tudi primernejša.</p>
            </div>
            <div type="answer" xml:id="suss-arhiv-000352.div2">
               <p xml:id="suss-arhiv-000352.p2">Ker se nihče od nas ni podvizal, je čisto slučajno in nehote namesto nas opravila delo ga. Julijana Bavčar, sodelavka časopisa Delo, in v prilogi Književni listi dne 13. maja 2002 objavila članek, ki obravnava točno ta primer. Ker Delova domača stran nima stalnega arhiva in vas k članku ne moremo napotiti preko spleta, vam omenjeni članek citiramo kar tukaj:</p>
               <p xml:id="suss-arhiv-000352.p3">
                  <hi rend="bold">Julijana Bavčar</hi>: <hi rend="italic">Oljčno ali olivno olje?</hi> (Delo, Književni listi, 13. 5. 2002, str. 3)</p>
               <p xml:id="suss-arhiv-000352.p4">"<hi rend="italic">Prijatelji in kolegi mi zadnjem času zaskrbljeno, kdaj celo sumničavo zastavljajo vprašanja: "Je bolj prav olivno ali oljčno olje?", "Zakaj ne smemo več reči olive in olivno olje?", "Mar res drži, da oljka ni samo drevo, temveč tudi sadež, ki ga dobiš na pici?", "Je oliva prepovedana? Kateri od obeh izrazov je v slovenščini dovoljen?"</hi>
               </p>
               <p xml:id="suss-arhiv-000352.p5">
                  <hi rend="italic">Dovoljen? Dovoljena sta oba. Beseda namreč ni meteorit, ki prileti z neba in okamenel obleži na tleh. Je kot oljka, ki pod pravim soncem požene tako grčaste korenine, da se iz zemlje rodi življenje tudi po najtrši zmrzali, in je kot oliva, ki je k nam pripotovala od drugod, s sosedi in njihovo kulturo - načinom življenja, vrednotami in sadeži.</hi>
               </p>
               <p xml:id="suss-arhiv-000352.p6">
                  <hi rend="italic">V življenju vzamemo malo tu in malo tam. Podobno je v jeziku. Oljka je svetopisemsko drevo in njena zimzelena vejica je še vedno simbol miru. Na slovenskem ozemlju so oljke stoletja dolgo uspevale in obrodile samo v Slovenski Istri, v zadnjih letih pa so nekaj nasadov uredili tudi v Brdih. Ohranjeni viri dokazujejo, da je oljčno drevo na naših istrskih tleh raslo že v šestem stoletju. Istrani so z njo živeli, jo negovali in tam je nastalo tudi njeno ime: oljka. Slovaropisca Megiser in Alasia, ki sta na prehodu iz 16. v 17. stoletje popisala tudi besednjak slovenskega etničnega ozemlja, sta tu naletela na oliko, tudi Gutsman je 18.stoletju na naših tleh slišal izraza, ki ju je zapisal olika in oleika. Stare dokumentirane oblike pridevnikov so oljikin, oljikov, oljičen in oljski, oljčen.</hi>
               </p>
               <p xml:id="suss-arhiv-000352.p7">
                  <hi rend="italic">V Slovenski Istri so oljki (drevesu in njegovim plodovom) vedno rekli tako - in ker se tudi istrska govorica po izgovarjavi glasov po krajih razlikuje, lahko ponekod slišimo vulke in drugje ueljke.</hi>
               </p>
               <p xml:id="suss-arhiv-000352.p8">
                  <hi rend="italic">V prvi polovici 20. stoletja je večino oljčnih nasadov v Istri poškodovala zmrzal in kmetje so jih, ker niso vedeli, da bi iz ohranjenih korenin zrasla nova drevesa, izruvali. Nasade so začeli obnavljati šele desetletja pozneje.</hi>
               </p>
               <p xml:id="suss-arhiv-000352.p9">
                  <hi rend="italic">Vmesni čas je bil tudi zaradi zgodovinskih okoliščin povezan z močnim italijanskim vplivom, tudi jezikovnim.Vendar je izraz oliva (v italijanščini je sadež oliva, drevo ulivo in olivo latinsko pa je v obeh primerih oliva) v fini jezik oz. govorico višjih slojev, ki niso imeli pravega stika z zemljo, prek t.i. kulturne izmenjave prišel že prej, delno tudi s severa z nemščino. Za novejši čas pa so tako in tako značilni hitrejši in prodornejši vplivi - tudi pri prevzemanju zdravih prehranjevalnih navad.</hi>
               </p>
               <p xml:id="suss-arhiv-000352.p10">
                  <hi rend="italic">Slovar slovenskega knjižnega jezika priznava tako olivi kot oljki enako veljavo: plod je lahko oljka ali oliva, tudi drevo je lahko oliva, čeprav redkeje kot oljka, olje je oljčno ali olivno. Solato si torej lahko tudi knjižno belite, s katerim želite.</hi>
               </p>
               <p xml:id="suss-arhiv-000352.p11">
                  <hi rend="italic">Severneje v Sredozemlju ko obrodijo oljke, več zdravilnih lastnosti ima iz njih iztisnjen sok, zatrjujejo strokovnjaki. Ena takih izjemnih leg je tudi Slovenska Istra. Zato se v zadnjem času veliko pozornosti posveča domačim nasadom in olju. To naj bi postalo posel in vir zdravja. In ime zanj? Jaz se zavzemam za obliko, ki je skupaj z drevesom in posebno ljubeznijo zrasla na domačih tleh.</hi>"</p>
               <p xml:id="suss-arhiv-000352.p12">Naj dodam samo še to, da je vam tuja različica, oljčno olje, danes nekako modna (tudi avtorica se je odločila zanjo), verjetno zato, ker je prišlo v modo vračanje k tradicionalnemu v najširšem pomenu besede. Menda pa se je tudi biološka stroka opredelila, da bi plod drevesa 'oljke', ki ga je večina slovenskih govorcev do nedavnega poznala kot 'olivo', poimenovali raje kot 'oljko'. Razlogov za to ne poznam. Iz tega pa sledi tudi premik od 'olivnega olja' k 'oljčnemu olju'. Taka, vsaj za večinski slovenski govor dokaj umetna preimenovanja so često neuspešna, temu pa, sodeč po trenutni rabi, kaže kar dobro. Če na vseh steklenicah s tovrstnim oljem po novem striktno piše 'oljčno olje', ni vrag, da ne bomo sčasoma tudi najbolj zadrti preklopili ...</p>
            </div>
         </div>
         <div type="article" xml:id="suss-arhiv-000353"
              corresp="http://www2.arnes.si/~lmarus/suss/arhiv/suss-arhiv-000353.html">
            <head>Ali je 'posvetilo' ustrezen izraz</head>
            <list type="keywords">
               <item>zahvala</item>
               <item>posvetilo</item>
               <item>slovenščina</item>
            </list>
            <div type="question" xml:id="suss-arhiv-000353.div1">
               <p xml:id="suss-arhiv-000353.p1">Zanima me le ustreznost besede; od avtorja knjige sem dobil en podpisan izvod in na drugi strani knjige POSVETILO. Beseda POSVETILO. Je izraz pravilen, ustrezen; je še kak drug izraz?</p>
            </div>
            <div type="answer" xml:id="suss-arhiv-000353.div2">
               <p xml:id="suss-arhiv-000353.p2">Tokrat je odgovor bolj kratek. Pošiljam vam kar kopijo gesla iz Slovarja slovenskega knjižnega jezika:</p>
               <p xml:id="suss-arhiv-000353.p3">posvetilo <hi rend="italic">-a s (i) besedilo, napisano navadno v knjigo kot znak spoštovanja, hvaležnosti do koga: napisal je dolgo posvetilo / rokopisno posvetilo</hi>
               </p>
               <p xml:id="suss-arhiv-000353.p4">Beseda je očitno povsem sprejemljiva v slovenskem jeziku. Zdi se mi, da se uporablja samo to besedo, in po pravici povedano se ne spomnim prav nobene sopomenke.</p>
               <p xml:id="suss-arhiv-000353.p5">O pravilnosti in ustreznosti pa na splošno še tole: različne besede so ustrezne v različnih okoliščinah. Tako so nekatere besede bolj ustrezne v knjižnem jeziku, nekatere pa recimo ne spadajo v pogovorni jezik, ampak samo v knjižnega, saj se v pogovornem jeziku slišijo izumetničeno. Seveda lahko besedo uporabljamo tudi v zvrsti, kjer je običajno ne, in s tem odstopom od 'normale' dosežemo nek stilni učinek. Vendar vse to ne pride v poštev pri besedi, o kateri sprašujete, ker je očitno edina s tem pomenom, in se jo torej uporablja tako v knjižnem kot v pogovornem jeziku.</p>
               <p xml:id="suss-arhiv-000353.p6">Posvetilu soroden pojem je zahvala, ki jo ravno tako kot posvetilo najdemo v knjigah, vendar sta to vsekakor dve različni stvari, tako da imajo premnoge knjige tako posvetilo kot zahvalo. Pisec, ki je knjigo napisal na roke in dal besedilo naknadno pretipkati, bo v zahvali prav lahko omenil pretipkovalca, posvetil pa mu knjige vseeno najverjetneje ne bo, če si le ni s pretipkovalcem v še kakšnem bližjem, bolj edinstvenem, posebnejšem razmerju.</p>
            </div>
            <div type="comment" xml:id="suss-arhiv-000353.div3">
               <p xml:id="suss-arhiv-000353.p7">Najlepša hvala za pomoč. Z razlago sem več kot zadovoljen.</p>
               <p xml:id="suss-arhiv-000353.p8">Želim vam lep in uspešen dan.</p>
            </div>
         </div>
         <div type="article" xml:id="suss-arhiv-000354"
              corresp="http://www2.arnes.si/~lmarus/suss/arhiv/suss-arhiv-000354.html">
            <head>Kaj pomeni beseda 'obsorej'</head>
            <list type="keywords">
               <item>obsorej</item>
               <item>osorej</item>
               <item>ob letu osorej</item>
               <item>slovenščina</item>
            </list>
            <div type="question" xml:id="suss-arhiv-000354.div1">
               <p xml:id="suss-arhiv-000354.p1">Kaj pomeni beseda 'obsorej'?</p>
            </div>
            <div type="answer" xml:id="suss-arhiv-000354.div2">
               <p xml:id="suss-arhiv-000354.p2">Tokrat je odgovor bolj kratek. Navajamo geslo iz Slovarja slovenskega knjižnega jezika.</p>
               <p xml:id="suss-arhiv-000354.p3">obsorej <hi rend="italic">prisl. (e) star. ob tem času, ob tej uri: tam cvete vsako leto obsorej šipek / še obsorej grem k pisarju, da napravimo pogodbo</hi>
               </p>
               <p xml:id="suss-arhiv-000354.p4">Sam te besede ne poznam, poznam pa njeno sopomenko 'osorej'. Dostikrat sem jo slišal predvsem v zvezi 'ob letu osorej'. Še posebej pogosto smo to zvezo slišali kot naslov srečanj Iva Bana in Polone Vetrih v Cankarjevem domu z naslovom 'Ob letu osorej', ki so bila v svojem času velika uspešnica.</p>
               <p xml:id="suss-arhiv-000354.p5">osorej <hi rend="italic">prisl. (e) star. ob tem času, ob tej uri: jutri osorej ne bo več živ / vrne se ob letu osorej</hi>
               </p>
               <p xml:id="suss-arhiv-000354.p6">Še to, obe varianti besede se izgovarjata s poudarkom na zadnjem zlogu, torej na glasu 'e'. V upanju, da smo vam z odgovorom kakorkoli pomagali.</p>
            </div>
            <div type="comment" xml:id="suss-arhiv-000354.div3">
               <p xml:id="suss-arhiv-000354.p7">Hvala za odgovor!</p>
            </div>
         </div>
         <div type="article" xml:id="suss-arhiv-000355"
              corresp="http://www2.arnes.si/~lmarus/suss/arhiv/suss-arhiv-000355.html">
            <head>Kako se sklanja 'dao'</head>
            <byline>Franc Marušič in Rok Žaucer</byline>
            <list type="keywords">
               <item>sklanjanje</item>
               <item>dao</item>
               <item>slovenščina</item>
            </list>
            <div type="question" xml:id="suss-arhiv-000355.div1">
               <p xml:id="suss-arhiv-000355.p1">A ma kdo kako idejo, kako se sklanja 'dao' (to je temeljni pojem daoizma oz. taoizma)?</p>
               <p xml:id="suss-arhiv-000355.p2">Tkole: dao, daoa, daou, z daom;<lb/>mogoče tkole: dao, daa, dau, z daom;<lb/> al pa mogoče: dao, daoja, daoju, z daojem.</p>
            </div>
            <div type="answer" xml:id="suss-arhiv-000355.div2">
               <p xml:id="suss-arhiv-000355.p3">Vprašanje, ki ste ga zastavili, ni tako lahko. Naj vam najprej odgovorimo sledeč svojemu jezikovnemu občutku.</p>
               <p xml:id="suss-arhiv-000355.p4">
                  <hi rend="italic">Odgovarjalec 1</hi>: Od treh ponujenih možnosti sem vsekakor za drugo varianto, tj 'dao, daa, dau, z daom'. 'Dao' bi torej sklanjala tako kot 'Mao', 'tao', 'Bilbao' itd.</p>
               <p xml:id="suss-arhiv-000355.p5">~~~~~~~~~~</p>
               <p xml:id="suss-arhiv-000355.p6">
                  <hi rend="italic">Odgovarjalec 2</hi>: Meni sta sprejemljivi tako druga kot tretja možnost. Torej tako 'dao, daa, ...' kot 'daoja, daoju ...' . Sprejel pa bi tudi nesklonljive oblike, torej tudi vzorec 'dao, dao, dao ...'.</p>
               <p xml:id="suss-arhiv-000355.p7">~~~~~~~~~~</p>
               <p xml:id="suss-arhiv-000355.p8">
                  <hi rend="italic">Odgovarjalec 3</hi>: Samo dodal bi, da načeloma obstaja še možnost podaljševanja osnove s 't', ki je marsikomu verjetno bližja kot omenjeno podaljševanje z 'j', torej 'dao, daota, daotu ...'. Na ta način marsikdo sklanja imena, kot sta Žiga in Luka (dilemi med sklanjanjem 'Luka, Lukata ...' nasproti sklanjanju 'Luka, Luka, Luku ...' oz. 'Luka, Luke, Luki ...' smo se na Šussu tudi že posvetili, vprašanje in odgovor najdete v spletnem arhivu). Še lažje primerljivo z besedo 'dao' je moško ime 'Teo' (okrajšava od Teodor), ki ga prijatelji mojega znanca, nosilca tega imena, sklanjajo 'Teo, Teota ...'</p>
               <p xml:id="suss-arhiv-000355.p9">~~~~~~~~~~</p>
               <p xml:id="suss-arhiv-000355.p10">Poglejmo še v par priročnikov. Slovar slovenskega knjižnega jezika besed 'dao' ali 'tao' ne navaja (navaja sicer gesla 'taoizem', 'taoist', 'taoističen', ki pa nam pri vašem vprašanju nič ne koristijo). Besedišče slovenskega jezika besedo 'tao' navaja (oblike 'dao' ne), pripiše pa ji rodilniško obliko 'taa'. Slovenski pravopis (2001) navaja geslo 'tao' z rodilniško obliko 'taa'. Veliki slovar tujk Cankarjeve založbe (2002) pa ima tako gesli 'tao' kot 'dao'. Za sklanjanje pri obeh navaja po dve možnosti, namreč 'tao, taa ...' oziroma 'dao, daa ...' kot tudi nesklonljivo možnost 'tao, tao ...' oziroma 'dao, dao ...'.</p>
               <p xml:id="suss-arhiv-000355.p11">Naknadna opomba: vprašanje sklanjanja besede 'dao' je bilo večkrat sproženo tudi med sodelavci in študenti Oddelka za afriške in azijske študije. Glede na gornji odgovor in po posvetovanju s prof. Janezom Orešnikom so se odločili pisanje poenotiti, in so sprejeli sklanjatev s podaljševanjem osnove s črko 't', torej: dao, daota, daotu, z daotom. Malo zaradi resnično olajšane izgovorjave, malo pa zaradi hudomušnosti, ki veje iz dobljenega vzorca.</p>
               <p xml:id="suss-arhiv-000355.p12">Odkod hudomušnost? Prav iz že omenjene dileme med sklanjanjem Marko, Marka, ... nasproti Marko, Markota, ... Večina ljudi ti dve sklanjatvi ločuje na knjižno in pogovorno, v tem vrstnem redu. Če torej damo pogovorno sklanjatev k besedi dao, ki se le redko uporablja v pogovornem kontekstu, razen če seveda nismo daoisti, zveni nekoliko hudomušno. Ker pa so najbolj pogosti uporabniki besede prav raziskovalci in študentje azijskih študij, in seveda daoisti, ima ta odločitev tudi čisto praktičen razlog: odločili so se za sklanjatev, ki jim je najbolj domača.</p>
            </div>
            <div type="reference" xml:id="suss-arhiv-000355.div3">
               <p xml:id="suss-arhiv-000355.p13">Glej tudi: <ref target="#suss-arhiv-000081">Sklanjanje moškega imena 'Matija'</ref>.</p>
               <p xml:id="suss-arhiv-000355.p14">Glej tudi: <ref target="#suss-arhiv-000080">'Markota' ali 'Marka'</ref>.</p>
               <p xml:id="suss-arhiv-000355.p15">Glej tudi: <ref target="#suss-arhiv-000082">Kako se sklanjata 'strojevodja Vanja Lajovic' in 'kolovodja Luka Mrcina'</ref>.</p>
            </div>
         </div>
         <div type="article" xml:id="suss-arhiv-000356"
              corresp="http://www2.arnes.si/~lmarus/suss/arhiv/suss-arhiv-000356.html">
            <head>Kaj pomeni 'krucijalno'</head>
            <byline>Rok Žaucer</byline>
            <list type="keywords">
               <item>krucijalno</item>
               <item>pomen besede</item>
               <item>ključno</item>
               <item>slovenščina</item>
            </list>
            <div type="question" xml:id="suss-arhiv-000356.div1">
               <p xml:id="suss-arhiv-000356.p1">Zanima me uporaba, izvor in pomen besede 'krucijalno'. a ima to kaj zveze s krucifiksom?</p>
            </div>
            <div type="answer" xml:id="suss-arhiv-000356.div2">
               <p xml:id="suss-arhiv-000356.p2">Besede 'kruci(j)alen' ni ne v SSKJ ne v Verbinčevem Slovarju tujk. Se pa beseda 'krucialen' občasno pojavi v časopisju - če v besedilni korpus Nova beseda, ki je dostopen tudi na internetu (na naslovu <ref target="http://bos.zrc-sazu.si/s_beseda.html">http://bos.zrc-sazu.si/s_beseda.html</ref>), vtipkamo besedo 'krucialen', dobimo ven sedem zadetkov, vse iz časopisa Delo. Različice 'krucijalen' ni najti.</p>
               <p xml:id="suss-arhiv-000356.p3">Beseda 'krucialen' je najverjetneje nekakšna poslovenjena imitacija angleške besede 'crucial', vse navedene uporabe imajo namreč prvi navedeni pomen, torej pomen 'ključen, poglaviten, odločilen':</p>
               <p xml:id="suss-arhiv-000356.p4">crucial <hi rend="italic">adj.<lb/>1. of supreme importance; decisive; critical [a crucial decision]<lb/> 2. extremely trying; severe; difficult<lb/> 3. Med. having the form of a cross [a crucial incision]<lb/> Etymology: [Fr &lt; L crux, cross]</hi>
               </p>
               <p xml:id="suss-arhiv-000356.p5">Pobrano iz Webster's New World Dictionary (1995, Zane Publishing, Inc.)</p>
               <p xml:id="suss-arhiv-000356.p6">Veliki angleško-slovenski slovar (Grad, Škerlj, Vitorovič; DZS) prevaja besedo 'crucial' s 'križen, križast' (kot ustreznico za zgornji angleški medicinski pomen 3), s 'kritičen, odločilen' (kot ustreznico za pomen 1) in s 'strog' v zvezi 'crucial test', 'strog izpit' (deloma ustreznica za pomen 2). 'Krucijalen' naj bi verjetno pomenilo eno izmed teh treh reči, dokaj verjetno pa najbolj splošno razširjeni pomen: 'kritičen, odločilen'.</p>
               <p xml:id="suss-arhiv-000356.p7">Pridevnik 'crucial' naj bi izviral iz latinske besede 'crux' s pomenom 'križ'.</p>
               <p xml:id="suss-arhiv-000356.p8">'Krucifiks' po Verbinčevem Slovarju tujk prihaja iz latinske deležniške oblike 'crucifixus', s pomenom 'razpet na križ, križan'. V slovenščini naj bi po Slovarju tujk beseda pomenila ali 'križ, razpelo', ali pa 'kip ali upodobitev Kristusa na križu'. V SSKJ je zabeležen še pomen 'podkrepitve povedanega'.</p>
               <p xml:id="suss-arhiv-000356.p9">Kako sta torej povezana 'krucijalen' in 'krucifiks'? Pomenska stopnja, ki bolj neposredno povezuje samostalnik 'crux' in pomen 'kritičen, odločilen' za samostalniku sorodni pridevnik 'crucial', je v angleščini vidna še danes. Angleški samostalnik 'crux' ima namreč poleg pomena 'križ' tudi pomen 'a vital, basic, pivotal point' (Random House Webster's Unabridged Dictionary, 1996, RHD), torej 'bistvena/ kritična/ odločilna/ ključna točka'. V alpinizmu je v angleščini tako 'crux' strokovni izraz, ki ustreza slovenskemu izrazu 'ključno mesto', tj. najtežje mesto plezalne smeri. Ta 'ključni' pomen naj bi obstajal tudi že vsaj v srednjeveški latinščini (RHD), npr. v zvezi 'crux interpretum', 'komentatorjev križ, težave, muke', kar naj bi pomenilo 'za komentiranje težavno mesto v besedilu' (RHD).</p>
               <p xml:id="suss-arhiv-000356.p10">Po RHD se je v latinščini nekoč pač zgodil pomenski prenos od pomena 'križ' do omenjenega figurativnega pomena 'ključna točka' (manj verjetno pa vseeno možno se zdi sicer tudi obratno). Ni pa jasno, ali je šel ta pomenski prenos prek metaforike za 'križ' kot mesta pribijanja na križ, kar je v življenju križanca dokaj pomembna zadeva, ali morda prek metaforike za stičišče več stvari, kar torej tvori pomembno, zahtevno ... točko, ali pa prek česa povsem tretjega.</p>
               <p xml:id="suss-arhiv-000356.p11">Pomen 'težava, skrb, muka' ima samostalnik 'križ' tudi v slovenščini (npr. 'S tem otrokom je pa en križ'), figurativne povezave med tem pomenom in pomenom ključne točke, najpomembnejšega mesta pa očitno nismo naredili. Posledično tudi pridevnik 'križen' ali 'križast', ki je do samostalnika 'križ' v enakem besedotvornem razmerju, kot velja med angleškima samostalnikom 'crux' in pridevnikom 'crucial', nima pomena 'ključen'.</p>
            </div>
         </div>
         <div type="article" xml:id="suss-arhiv-000357"
              corresp="http://www2.arnes.si/~lmarus/suss/arhiv/suss-arhiv-000357.html">
            <head>Ali 'mačje oko' ni slovenska beseda'</head>
            <byline>Rok Žaucer</byline>
            <list type="keywords">
               <item>mačje oko</item>
               <item>odsevnik</item>
               <item>odbojnik</item>
               <item>odsojnik</item>
               <item>slovenščina</item>
            </list>
            <div type="question" xml:id="suss-arhiv-000357.div1">
               <p xml:id="suss-arhiv-000357.p1">V četrtem razredu osemletke se učenci pripravljajo na kolesarski izpit. Tu pa se pojavi dilema, kako pravilno slovensko poimenujemo "mačje oko". V zadnjih nekaj letih so avtorji učbenikov družbe ter spoznavanja narave in družbe uvedli besedo, ki je v SSKJ ni: "odsojnik". Ker "mačje oko" odseva, odbija nanj usmerjeno svetlobo, bi bilo vsekakor bolje "odsevnik", manj primerno - a še vedno bolje - "svetlobni odbojnik". Kaj naj bi "odsojnik" pravzaprav sploh pomenil? Nekaj, kar je obrnjeno proč od sonca, proč od odseva ... ?</p>
            </div>
            <div type="answer" xml:id="suss-arhiv-000357.div2">
               <p xml:id="suss-arhiv-000357.p2">Sam poznam izraza 'mačje oko' in '(svetlobni) odsevnik', na izraz '(svetlobni) odsojnik' še nisem naletel.</p>
               <p xml:id="suss-arhiv-000357.p3">Kar se pomenske prozornosti, razumljivosti izraza 'odsojnik' tiče, se popolnoma strinjam z vami. Po logiki stvari (tj. po besedotvornem ustroju), in tega pristopa se še posebej poslužujemo pri interpretaciji nepoznanih besed, 'odsojnik' ni posrečen izraz za 'mačje oko'. Ob izrazu nam od bližnje sorodnih besed najprej na misel pride pridevnik 'odsojen', in to nam interpretacijo nameravanega pomena zapelje v napačno smer. Je pa po drugi strani res, da je v korenu (čeprav s spremenjenim samoglasnikom) prisotno 'sijanje' ('soj'), v predponi 'od-' pa približni prislovni pomen 'stran', in iz tega dvojega bomo v sobesedilu verjetno brez težav razumeli, kam pes taco moli. S tega stališča je torej 'odsojnik' bolj ali manj enakovreden 'odsevniku'.</p>
               <p xml:id="suss-arhiv-000357.p4">Nadaljnji dejavnik, ki bi znal preprečevati pravo interpretacijo izraza 'odsojnik', četudi z jasnim sobesedilom, je seveda golo dejstvo, da za ta pojem preprosto že imamo ustaljen izraz oziroma celo dva. In ko kot bralci s tem v zavesti srečamo besedo 'odsojnik', bomo seveda upravičeno pričakovali, da ta beseda pomeni kaj tretjega, ker zakaj bi sicer pisec ne uporabil besede, ki jo mi kot bralci v tem pomenu poznamo in pričakujemo? Zakaj bi nam povečeval interpretacijski napor? Saj tudi namesto '(jadralni) zmaj' lahko rečem 'zrakoplovnik', ampak razen za posebne učinke v zelo avtorsko usmerjenem leposlovju ali kakem osebnem pisanju z zelo omejenim ciljnim bralstvom (kar učbeniki nikakor niso) tega verjetno ne bom naredil.</p>
               <p xml:id="suss-arhiv-000357.p5">Zanimivo formulacijo ste ubrali tudi v svojem vprašanju: "kako pravilno slovensko poimenujemo 'mačje oko'". Prvi odgovor, ki mi pri tem pride na misel, je seveda: 'mačje oko'. Prav nobenega razloga ne vidim, zakaj bi bilo s tem izrazom karkoli narobe oziroma v čem bi bil neslovenski. Po mojem občutku je tudi široko uporabljan, njegovo rabo pa beleži tudi SSKJ, čeprav mu prideva oznako 'pogovorno'. No, meni se ne zdi prav nič omejen na zgolj pogovorno jezikovno raven in bi ga mirne duše uporabil tudi v formalnem položaju, recimo ko bi se brez zadnje luči na kolesu pred policajem branil, da saj imam ja novo mačje oko. Če pa sem primoran neposredno primerjati 'mačje oko' in 'odsevnik', seveda priznam, da mi je 'odsevnik' formalnejši izraz.</p>
               <p xml:id="suss-arhiv-000357.p6">SSKJ v razlagi 'mačjega očesa' uporabi zvezo 'svetlobni odbojnik', prav tako v razlagi 'odsevnika'. Ali to pomeni, da predstavlja normativno ustrezno ubesedenje tega pojma torej zveza 'svetlobni odbojnik'? Nikakor ne nujno (čeprav je pomensko tudi ta zveza ustrezna, saj gre dejansko za nekaj, kar odbija (svetlobo)). Kot prvo, enojezični slovar se srečuje s to nerodnostjo, da mora jezikovne pojme pač razložiti s prav tem istim jezikom, katerega razlaga. Pri tem ustaljene besede in zveze pač razlaga s pomočjo drugih besed in zvez. Tudi opis besede 'mati' kot 'ženska v odnosu do svojega otroka' nikakor ne pomeni, da naj namesto 'mati' raje uporabljamo ta opis. Kot drugo, četudi je beseda ali zveza razložena s (približno) sopomenko, to še ne pomeni nujno, da je ta druga beseda oz. zveza ustreznejša. Uporabljena je pač za razlago. Lahko se razlikujeta po zvrsti jezika, v kateri se pojavljata (recimo da je ena pogovorna, druga formalnejša), po besedah, s katerimi vstopata v bolj ali manj ustaljene jezikovne zveze, po rabi v različnih strokah, ali pa zgolj po ustaljenosti (kjer imata v splošni rabi 'mačje oko' in 'odsevnik' gotovo prednost pred 'odbojnikom').</p>
               <p xml:id="suss-arhiv-000357.p7">SSKJ 'odsevnik' opisuje kot strokovni avtomobilski izraz. Če je v stroki izraz ustaljen, ga je seveda nesmiselno spreminjati, še posebej če s tem ne dvigujemo razumljivosti (ki je, kot rečeno, v našem primeru ne) ali odpravljamo kake dvoumnosti. Še bolj nesmiselno je izraz spreminjati v učbenikih, če s tem ne dvigujemo razumljivosti in se ob tem v avtomobilski stroki uporablja drug, prav nič težje razumljiv izraz.</p>
               <p xml:id="suss-arhiv-000357.p8">Če bi se že kdo spravil spreminjati ustaljeni 'odsevnik', bi morda '(svetlobni) odbojnik' še znal zagovarjati, saj napravica mogoče res bolj 'odbija' svetlobo, kot jo 'seva/sije'; če prav razumem, 'sevajo/sijejo' načeloma zadeve, ki svetlobo v takem ali drugačnem smislu generirajo same. Ampak konec koncev zato na začetku stoji 'od-', in sploh, v jeziku so zunajjezikovne zadeve marsikdaj ubesedene rahlo drugače in s strogega znanstvenega stališča rahlo ohlapno, in tako mogoče tudi sevanje in odbijanje svetlobe v kakem od smislov nista povsem jasno ločena. 'Odsojnik' pa te nenatančnosti, če ta sploh res obstaja, gotovo ne odpravlja, ker zadevo ubeseduje na točno enak način kot 'odsevnik' (če seveda sprejmemo razlago iz tretjega odstavka, namreč da je koren obeh izrazov isti).</p>
               <p xml:id="suss-arhiv-000357.p9">Po zgoraj napisanem ne vidim prav nobenega razloga za spreminjanje 'mačjega očesa/odsevnika' v 'odsojnik'. Edina možna razlaga, ki mi pride na misel, je, da se je nekomu zazdelo, da v standardni slovenščini, ki se jo poučuje v osnovni šoli, pa že ne moremo imeti istega izraza kot v vsakdanjem (pogovornem) jeziku. Ali pa se je to zazdelo nekomu ob pisanju Zakona o varnosti v cestnem prometu ali česa podobnega. Tako stališče je, kar se mene tiče, precej neumestno. Se pa rado kaže ravno v zakonih in podobnih spisih, ki skušajo biti tako še bolj uradni (pri čemer v resnici njihova uradnost seveda ni v ničemer odvisna od rabe takega ali drugačnega jezika, ampak od pravnega statusa).</p>
               <p xml:id="suss-arhiv-000357.p10">Če še malo špekuliram (govorim namreč čisto na pamet in nepreverjeno), možno je, da se je beseda 'odsevnik' pojavila iz istega razloga, namreč da se je nekomu 'mačje oko' zdelo preveč pogovorno za zapis v formalnejših besedilih. In je skoval 'odsevnik'. Mogoče se danes komu 'odsevnik' zdi že premalo formalen in čuti potrebo po formalnejšem izrazu. Tudi to je en od običajnih načinov spreminjanja besedja posameznega jezika. Vendar se mi vseeno ne zdi verjetno, da je 'odsojnik' nastal zato, ker bi se nekomu 'odsevnik' ne zdelo dovolj formalno. Pa tudi osnovnošolski učbeniki zelo verjetno niso primerno gradivo za uvajanje tovrstnih novosti - če namreč drži, kot pravite, da se je uvajanje začelo v učbenikih (in ne morda v Zakonu o varnosti cestnega prometa ali čem podobnem). Če pa je izraz v učbenike prenesen iz ZVCP-ja, je gotovo legitimno stališče tudi to, da je treba otrokom uzavestiti pač tisti izraz, s katerim jim bo hipotetično nepravilno opremljenost kolesa očital policaj. No, sem pogledal še v spletno verzijo ZVCP: uporabljani je samo izraz 'odsevnik' ('mačje oko', 'odbojnik' ali 'odsojnik' pa ne).</p>
               <p xml:id="suss-arhiv-000357.p11">Mogoče bi bilo zanimivo slišati tudi mnenje Terminološke sekcije pri Znanstveno raziskovalnem centru Slovenske akademije znanosti in umetnosti. Tudi na njih se lahko obrnete po elektronski pošti, naslovi so dosegljivi tule: <ref target="http://www.zrc-sazu.si/isjfr/sodelavc.htm">http://www.zrc-sazu.si/isjfr/sodelavc.htm</ref>
               </p>
               <p xml:id="suss-arhiv-000357.p12">Enostavčen povzetek: zaradi objektivnosti sem napisal vse zadržke, ki sem se jih domislil, načeloma se popolnoma strinjam z vami, in tudi pregled literature vam pritrjuje.</p>
            </div>
            <div type="comment" xml:id="suss-arhiv-000357.div3">
               <p xml:id="suss-arhiv-000357.p13">Najlepša hvala za odgovor. Moja četrtošolka in tudi učiteljica sta ga zelo veseli. Še enkrat, hvala.</p>
            </div>
         </div>
         <div type="article" xml:id="suss-arhiv-000358"
              corresp="http://www2.arnes.si/~lmarus/suss/arhiv/suss-arhiv-000358.html">
            <head>Kako se sklanja beseda 'skripta'</head>
            <byline>Franc Marušič</byline>
            <list type="keywords">
               <item>sklanjanje</item>
               <item>skripta</item>
               <item>slovenščina</item>
            </list>
            <div type="question" xml:id="suss-arhiv-000358.div1">
               <p xml:id="suss-arhiv-000358.p1">Sem študent in v krogu svojih prijateljev in sošolcev veliko uporabljamo besedo SKRIPTA. Zanima me, kako se ta beseda pravilno sklanja in v kakšnem smislu je raba te besede sploh upravičena.</p>
               <p xml:id="suss-arhiv-000358.p2">Za odgovor se najlepše zahvaljujem!</p>
            </div>
            <div type="answer" xml:id="suss-arhiv-000358.div2">
               <p xml:id="suss-arhiv-000358.p3">Beseda 'skripta' izvira iz latinščine, kjer je 'scripta' množinska oblika deležnika 'scriptum', ta pa je deležnik glagola 'scribere', ki pomeni "pisati". 'Scriptum' in 'scripta' torej pomeni "tisto, kar je (bilo) napisano", prvo v ednini, drugo v množini. 'Scriptum' se je tudi v latinščini že uporabljal kot samostalnik v pomenu "pismo", "zapisek", "knjiga".</p>
               <p xml:id="suss-arhiv-000358.p4">V slovenščino je beseda prišla preko srednjeveške latinščine, kjer so uporabljali množinsko obliko samostalnika, in tako je tudi sedaj v knjižni slovenščini to samomnožinski samostalnik srednjega spola (v slovenščini imamo kar nekaj pogosto rabljenih samomnožinskih samostalnikov, recimo 'hlače', 'škarje, 'vrata' -- rečemo 'vrata so', ne 'vrata je'). Se pravi, da se 'skripta' sklanja tako kot recimo množina samostalnika srednjega spola 'tele', torej 'teleta':<lb/>imen.: <hi rend="italic">skripta</hi>,<lb/> rodil.: <hi rend="italic">skript</hi>,<lb/> daja.: <hi rend="italic">skriptom</hi>,<lb/> tožil.: <hi rend="italic">skripta</hi>,<lb/> mest.: <hi rend="italic">o skriptih</hi>,<lb/> orod.: <hi rend="italic">s skripti</hi>.</p>
               <p xml:id="suss-arhiv-000358.p5">Pomeni pa 'skripta' "učbenik", "zapiski". Tule je kopija gesla iz Slovarja slovenskega knjižnega jezika:</p>
               <p xml:id="suss-arhiv-000358.p6">skripta <hi rend="italic">skript s mn., daj. skriptom in skriptam, mest. skriptih in skriptah, or. skripti in skriptami (i) knjiga ali listi z razmnoženimi, navadno natipkanimi predavanji za študijske namene: izdati skripta v dvesto izvodih; posoditi komu skripta; debela skripta / napisati skripta; preštudirati skripta v enem tednu - knjiž., redko odnesel je aktovko s skripti s spisi, zapiski</hi>
               </p>
               <p xml:id="suss-arhiv-000358.p7">Kot vidite, SSKJ navaja še eno varianto sklanjanja: v dajalniku skriptam, v mestniku skriptah, v orodniku pa skriptami. Gre za 1. sklanjatveni vzorec za ženski spol množine (tako kot se sklanja recimo 'breza' v množini ali pa samomnožinski samostalnik 'hlače'). V govorjenem jeziku se vsaj v Ljubljani sreča tudi imenovalniško obliko 'skripte', kar je povsem razumljivo, saj to pomeni popolno prilagoditev temu vzorcu. Sicer pa ste verjetno opazili tudi, da se skripta velikokrat uporablja kar kot edninski samostalnik ženskega spola in se sklanja po prvi ženski sklanjatvi (skripta, skripte, skripto, skripto, o skripti, s skripto). Očitno je torej, da beseda ni povsem neproblematična in da je mnogo ljudi ne občuti kot samomnožinski samostalnik srednjega spola.</p>
               <p xml:id="suss-arhiv-000358.p8">Možna razlaga tiči v besedinem statusu prevzete besede. Za prevzete besede pa na splošno velja to, da v jeziku, v katerega pridejo, prevzamejo tisti najbolj običajen spregatveni ali sklanjatveni vzorec, ne pa kakega posebnega. In ker je skripta beseda, ki se končuje na -a in se torej "sliši" nekako bolj ženskega spola, jo interpretiramo izhajajoč iz najbolj običajnega vzorca, v tem primeru torej ženskega sklanjatvenega vzorca, tako kot breza, ženska ipd. Največ besed s tako obliko pač spada v ta vzorec. Taka oblikoslovna podomačitev je za prevzete besede običajna. V SSKJ omenjena druga varianta sklanjanja pa bi bila verjetno neka mešanica med obliko, prilagojeno izvornemu jeziku, tj. srednji spol množine, in obliko, prilagojeno ciljnemu jeziku, tj. ženski spol ednine. Ta oblika ohranja število iz izvornega jezika (samomnožinskost), podomačuje pa spol (ženski namesto izvorni srednji).</p>
               <p xml:id="suss-arhiv-000358.p9">Vendar pa po drugi strani ni neobičajno niti to, da se skupaj z besedo iz nekega jezika prevzame tudi obliko (tj. spol, število). V angleščini imamo številne primere, ko ohrani iz grščine ali latinščine prevzeta beseda tudi končnico za ednino in množino. (Iz grščine prevzeta beseda 'phenomenon' v množini je 'phenomena' in ne 'phenomenons'. Enako 'criterion' -- 'criteria' itd.) Take, tuje končnice se v jeziku lahko ohranijo zelo dolgo, preden se beseda dokončno udomači in postane čisto običajna. Predvsem se izjemne oblike dalj časa ohranijo v formalnih okoljih. K vztrajanju tujega vzorca prispeva tudi število takih besed: v angleščini je besed omenjenega tipa 'phenomenon' kar precej in 'poseben' vzorec zato lažje vztraja, v slovenščini pa je besed tipa 'skripta' verjetno relativno manj.</p>
               <p xml:id="suss-arhiv-000358.p10">Sklep je torej ta, da je v knjižnem jeziku 'skripta' samomnožinski samostalnik srednjega spola in se sklanja temu primerno, manj formalno pa obstajata vsaj še popolna (ednina in množina) ženska oblika in samomnožinska ženska oblika, ki se sklanjata kot običajni primerljivi samostalniki ženskega spola (npr. 'breza' oziroma 'hlače'). Vse tri variante so torej ustrezne v svojem govornem položaju, vsaka pač sledi svoji logiki.</p>
            </div>
         </div>
         <div type="article" xml:id="suss-arhiv-000359"
              corresp="http://www2.arnes.si/~lmarus/suss/arhiv/suss-arhiv-000359.html">
            <head>'Kurent' ali 'korant'</head>
            <byline>Franc Marušič in Rok Žaucer</byline>
            <list type="keywords">
               <item>kurent</item>
               <item>korant</item>
               <item>narečje</item>
               <item>pravopis</item>
               <item>slovenščina</item>
            </list>
            <div type="question" xml:id="suss-arhiv-000359.div1">
               <p xml:id="suss-arhiv-000359.p1">AL PRAV SE PIŠE KURENT ALI KORANT?</p>
               <p xml:id="suss-arhiv-000359.p2">Že dobrih trideset let odkar tlačim tole zemljo se februarja iz sna prebudijo KURENTI in malo pobingljajo in pocingljajo. potem pa lepega dne kar na lepem izginejo. in namesto njih se pojavijo KORANTI. od kod ta neumna in zoprna beseda? ali je starim dobrim kurentom dokončno odzvonilo?</p>
            </div>
            <div type="answer" xml:id="suss-arhiv-000359.div2">
               <p xml:id="suss-arhiv-000359.p3">Ko so bili kurenti aktualni, smo se malo pozanimali, in izkazalo se je, da večina vprašanih pozna oba izraza, predvsem iz šole. Obenem so vsi vprašani pritrdili, da uporabljajo samo različico 'kurent'. Slovar slovenskega knjižnega jezika ima zabeležena oba izraza, tule sta kopiji gesel:</p>
               <p xml:id="suss-arhiv-000359.p4">korant <hi rend="italic">-a m (o) nar. štajersko kurent: koranti skačejo po cesti</hi>
               </p>
               <p xml:id="suss-arhiv-000359.p5">kurent <hi rend="italic">-a m (u) etn. pustna šema v kožuhu, z zvonci okrog pasu in posebnim pokrivalom, znana v vzhodni Sloveniji: sprevod s kurentom</hi>
               </p>
               <p xml:id="suss-arhiv-000359.p6">Očitno je 'korant' torej narečni izraz, ki se uporablja tam, kjer so kurenti doma. Če pa ste obliko 'korant' večkrat slišali v kakšnih občilih (na radiu, televiziji, zapisano v časopisu), je razlog morebiti ta, da so se novinarji trudili čimbolj avtentično predstavljati omenjene šeme. Zadnje čase nasploh opažamo trend, po katerem se stvari/pojave, ki so značilni za nek kraj/območje, poimenuje tako, kot jim pravijo tam. Tako se tudi 'olivnemu olju' vse pogosteje reče 'oljčno olje', menda zato, ker tako govorijo na Primorskem oziroma v Istri, pa še kaj podobnega bi se našlo. To je sicer čisto legitimen pojav, pravzaprav je čisto dobrodošlo uporabljati imena za stvari v njihovi originalni obliki, vendar pa v jezikovno rabo vnaša nekaj zmede, saj mnogi, podobno kot vi, potem ne vedo/vemo natančno, zakaj se nek nov izraz uporablja in kaj je narobe s starim.</p>
               <p xml:id="suss-arhiv-000359.p7">Vsekakor je oblika 'kurent' čisto pravilna in veljavna oblika, ki jo lahko mirne duše uporabljate. Še več, ker je knjižna različica, je glede na narečni izraz nezaznamovana in tako načeloma uporabna v več kontekstih. Možno je seveda tudi, da narečna oblika čez čas izrine nekoč splošnejšo obliko tudi iz knjižnega jezika, nikakor pa ni tak razvoj pravilo, še posebej ker gre vsaj deloma za (modne) trende, ti pa so pač dokaj spremenljivi.</p>
            </div>
            <div type="comment" xml:id="suss-arhiv-000359.div3">
               <p xml:id="suss-arhiv-000359.p8">hvala za odgovor, pa čeprav pozen.</p>
               <p xml:id="suss-arhiv-000359.p9">me je pa kar šokiralo, da ŠUSS ne deluje več. se mi je zdela vaša ideja ena izmed najbolj finih (in predvsem uporabnih) na slovenskem delu interneta. kako to, da gre stvar v ..., a ni nikogar, ki bi se mu ljubilo vztrajati? in kako dolgo še ti "neobvezni" odgovori, preden napoči jezikoslovni mrk?</p>
            </div>
         </div>
         <div type="article" xml:id="suss-arhiv-000360"
              corresp="http://www2.arnes.si/~lmarus/suss/arhiv/suss-arhiv-000360.html">
            <head>Naravni vs. slovnični spol</head>
            <byline>Franc Marušič</byline>
            <list type="keywords">
               <item>ujemanje</item>
               <item>spol</item>
               <item>pravopis</item>
               <item>slovenščina</item>
            </list>
            <div type="question" xml:id="suss-arhiv-000360.div1">
               <p xml:id="suss-arhiv-000360.p1">Kako je pravilno:</p>
               <p xml:id="suss-arhiv-000360.p2">da je oseba Andov Marjan zdravstveno zavarovana,<lb/>ali<lb/> da je oseba Andov Marjan zdravstveno zavarovan</p>
               <p xml:id="suss-arhiv-000360.p3">(Andov Marjan je moška oseba)</p>
            </div>
            <div type="answer" xml:id="suss-arhiv-000360.div2">
               <p xml:id="suss-arhiv-000360.p4">Razlika med možnostima, ki ste ju ponudili v pretres, je v ujemanju z različnima deloma osebka. Osebek je v obeh primerih 'oseba Andov Marjan'. V prvem primeru se deležnik po spolu ujema z jedrom osebkove besedne zveze -- 'oseba' -- ki je ženskega spola, v drugem pa se ujema s smiselnim jedrom iste besedne zveze -- 'Andov Marjan' -- ki pa je seveda moškega spola. Ali gre tu za ujemanje z nejedrom ali za reinterpretacijo samostalnika 'oseba' kot samostalnika moškega spola, vam ne bi znal odgovoriti (končnico -a imajo tudi samostalniki druge moške sklanjatve), lahko pa dodam, da se zdi ta možnost z reinterpretacijo intuitivno precej neprepričljiva.</p>
               <p xml:id="suss-arhiv-000360.p5">Gledano povsem jezikovno strukturno, je ustreznejša prva možnost, kjer se deležnik ujema z jedrom besedne zveze. Gledano z bolj pragmatičnega vidika, je smiselnejša druga možnost.</p>
               <p xml:id="suss-arhiv-000360.p6">Meni osebno se zdi prva možnost bolj sprejemljiva od druge. Pogledamo lahko tudi, kako bi se ujemanje obnašalo v primerih, ko ne bi uporabljali imena. Če bi Oliver Mlakar govoril slovensko, bi pri opisu treh moških v Kvizkoteki rekel:</p>
               <p xml:id="suss-arhiv-000360.p7">1) Oseba A je prišla iz Delnic.<lb/>2) Oseba B je že bila pri nas.<lb/> 3) Oseba C je hodila na srednjo tehnično.</p>
               <p xml:id="suss-arhiv-000360.p8">Četudi moram priznati, da bi tudi tu, še posebej če bi vedel, da so vse tri osebe moški, prenesel uporabo deležnika v moškem spolu, le da se ti primeri vseeno zdijo manj ustrezni:</p>
               <p xml:id="suss-arhiv-000360.p9">4) Oseba A je prišel ...<lb/>5) Oseba B je še včeraj kuhal šnops.<lb/> 6) Oseba C je podkupil izborno komisijo, da bi prišel sem.</p>
               <p xml:id="suss-arhiv-000360.p10">Povsem drugače od ujemanja deležnikov poteka ujemanje samostalniške zveze v predikativnih stavkih. Stavek 7) je namreč sprejemljiv, stavek 8) pa ne.</p>
               <p xml:id="suss-arhiv-000360.p11">7) Oseba Peter Antonov je velik zbiralec ženskih poljubov.<lb/>8) *Oseba Peter Antonov je velika zbiralka ženskih poljubov.</p>
               <p xml:id="suss-arhiv-000360.p12">Ravno nasprotno kot deležnik pa se obnaša pridevnik:</p>
               <p xml:id="suss-arhiv-000360.p13">9) Oseba Janez Mezeg je visoka/ oseba A je visoka<lb/>10) ?Oseba Janez Mezeg je visok/ ?oseba A je visok</p>
               <p xml:id="suss-arhiv-000360.p14">Jaz bi med obema možnostima vsekakor dal prednost stavku 9).</p>
               <p xml:id="suss-arhiv-000360.p15">Moj jezikovni čut zaznava ostrejšo ločnico, če kot jedro osebkove besedne zveze izberemo kakšno drugačno besedo (in drug slovnični spol), recimo:</p>
               <p xml:id="suss-arhiv-000360.p16">11) dete Janez Pismeuh ni bilo povito<lb/>12) ??dete Janez Pismeuh ni bil povit</p>
               <p xml:id="suss-arhiv-000360.p17">Tu bi jaz brez dvoma dal prednost stavku 11).</p>
               <p xml:id="suss-arhiv-000360.p18">Naj tako zaključim: sprejemljivejše se zdi ujemanje deležnika z jedrom osebkove besedne zveze, ne glede na njen slovnični in tudi naravni spol (zunajjezikovni, biološki spol konkretne osebe). Upamo, da vam bo odgovor v karšnokoli pomoč.</p>
            </div>
            <div type="reference" xml:id="suss-arhiv-000360.div3">
               <p xml:id="suss-arhiv-000360.p19">Glej tudi: <ref target="#suss-arhiv-000126">'Bil' ali 'bila'</ref>.</p>
               <p xml:id="suss-arhiv-000360.p20">Glej tudi: <ref target="#suss-arhiv-000306">'Bil' ali 'bila', drugič</ref>.</p>
            </div>
         </div>
         <div type="article" xml:id="suss-arhiv-000361"
              corresp="http://www2.arnes.si/~lmarus/suss/arhiv/suss-arhiv-000361.html">
            <head>Statistika za slovenski 'Scrabble'</head>
            <byline>Franc Marušič in Rok Žaucer</byline>
            <list type="keywords">
               <item>statistika črk</item>
               <item>pogostost črk</item>
               <item>povprečna dolžina besed</item>
               <item>pogostost dolžine besed</item>
               <item>scrabble</item>
               <item>slovenščina</item>
            </list>
            <div type="question" xml:id="suss-arhiv-000361.div1">
               <p xml:id="suss-arhiv-000361.p1">Narediti želim svojo ploščo za igro "scrabble", zato me zanima, kako so procentualno v slovenščini zastopane posamezne črke (zaradi ustreznega točkovanja)</p>
            </div>
            <div type="answer" xml:id="suss-arhiv-000361.div2">
               <p xml:id="suss-arhiv-000361.p2">Prvič: na kako tako statistiko v svojih jeziko(slo)vnih branjih še nisem naletel.</p>
               <p xml:id="suss-arhiv-000361.p3">Drugič: najlažji pristop je zanašanje na delo drugih :) Scrabble je bil vsaj v eni izvedbi za slovenščino že prirejen, igra se je imenovala Šopi. Kje se jo dobi, če se jo sploh še, ne vem. Ne vem tudi, če je bila za slovenščino dejansko kakorkoli prirejena ali je bilo vse skupaj bolj na horuk priredba, torej bolj ali manj zgolj prevod pravil.</p>
               <p xml:id="suss-arhiv-000361.p4">Tretjič: kar se statistike tiče, mi pridejo na misel vsaj trije možni pristopi. En je pogostost črk na osnovi slovarja, recimo Slovarja slovenskega knjižnega jezika. Ta slovar obstaja v elektronski obliki, cede si lahko sposodite celo v Delavski knjižnici. Elektronski SSKJ ima možnost iskanja po posameznih znakih (črkah), tako da lahko v polje iskano geslo vnesete recimo *a* in dobili boste vsa gesla, kjer se pojavlja črka a. Se je pa pri tem treba zavedati, da SSKJ (sicer tako kot katerikoli drug slovar) določenih besed ne vsebuje. Kot prvo to pomeni, da besed, ki se tam ne pojavljajo, recimo zelo slengovskih ali strokovnih besed, ne upoštevate. Problem bi nastal tudi z besedami, ki imajo v sebi po več enakih črk, saj bi slovar vse te množične pojavitve štel le kot eno besedo, saj je to le eno geslo, gesel, pa iskalec v SSKJ ne ponavlja, saj ni bil izdelan za namen, ki ga opisujem. Ta pomankjivost je verjetno še najpomembnejša.</p>
               <p xml:id="suss-arhiv-000361.p5">Kot drugo pa bi tako dobili pogostost črk v SSKJ ne pa v slovenskem jeziku. Merili bi pogostost črk v različnih besedah, saj bi upoštevali le slovar, kjer ima vsaka geselska beseda enako težo, vemo pa, da so v jeziku posamezne besede veliko pogosteje zastopane kot druge. Zato bi bila druga možnost, da vzamete korpus besedil in preštejete pojavitve posamezne besede v zajetih besedilih. Seveda je izbor besedil, kot vsak izbor, spet izločevalna zadeva. Prav dosti korpusov slovenskih besedil ni. Na naslovu http://www.fida.net najdete komercialen korpus FIDA. ZRC-SAZU ureja Novo besedo (http://bos.zrc-sazu.si/s_beseda.html), ki je javno dostopna in torej verjetno za vas bolj uporabna. Mislim, da je nekje na straneh Inštituta Jožef Stefan še en javno dostopen korpus, vendar se mi zdi, da česa takega ne omogoča. Za osebno rabo pa lahko naredite tudi to, da si recimo iz vseh svojih elektronskih besedil ali pa z interneta z ukazoma 'kopiraj' in 'prilepi' zberete čimveč besedil in potem z ukazom 'najdi' preštejete pojavitve posamezne črke.</p>
               <p xml:id="suss-arhiv-000361.p6">~~~~~~~~~~</p>
               <p xml:id="suss-arhiv-000361.p7">Prejeli ste že odgovor z napotki, tule pa vam pošiljam tudi bolj konkreten odgovor na vaše vprašanje. Ob branju vprašanja sem se namreč spomnil, da sem nekaj podobnega enkrat že računal.</p>
               <p xml:id="suss-arhiv-000361.p8">Spodaj so dodane štiri statistike. Prva je tista, ki zanima tudi vas, namreč procentualna razporeditev črk po slovenskih besedah. Ker igra Scrabble ni povezana z besedilom, je pomembna le statistika različnih besed. Seveda je bil nabor besed precej majhnen glede na nabor, zajet v SSKJ, vendar je zelo verjetno vsaj delno reprezentativen.</p>
               <p xml:id="suss-arhiv-000361.p9">Za zares natančno statistiko bi bilo najboljše v roke vzeti elektronsko verzijo SSKJ ter iz nje prekopirati gesla ter statistiko iz datoteke opraviti še enkrat.</p>
               <p xml:id="suss-arhiv-000361.p10">Druga statistika je statistika črk v besedilu, torej upostevajoč vse ponavljajoče se besede.</p>
               <p xml:id="suss-arhiv-000361.p11">Tretja je statistika dolžine besed v besedilu (upoštevajoč vse ponavljajoče se besede), četrta pa statistika dolžine različnih besed, zajetih v izbrani datoteki. Zadnja bi lahko bila zanimiva zaradi drugačnega točkovanja dolžine besed.</p>
               <p xml:id="suss-arhiv-000361.p12">Seveda pa je morda še vedno najlažje, če si poslovenjeno igrico Scrabble kar kupite.</p>
               <p xml:id="suss-arhiv-000361.p13">Pogostost posameznih črk, upoštevajoč le različne besedne oblike (v %)<lb/>Vseh črk: 67914, različnih črk: 25<lb/> A - 10.90<lb/> E - 9.63<lb/> I - 9.20<lb/> O - 8.51<lb/> L - 6.90<lb/> R - 5.92<lb/> N - 5.60<lb/> P - 4.31<lb/> T - 4.24<lb/> S - 4.10<lb/> V - 3.67<lb/> J - 3.62<lb/> K - 3.59<lb/> M - 3.05<lb/> D - 2.74<lb/> Z - 2.07<lb/> U - 2.06<lb/> Č - 2.01<lb/> G - 1.74<lb/> B - 1.64<lb/> H - 1.34<lb/> Š - 1.29<lb/> C - 0.93<lb/> Ž - 0.83<lb/> F - 0.11</p>
               <p xml:id="suss-arhiv-000361.p14">Pogostost posameznih črk v celotnem besedilu (v %):<lb/>Vseh črk: 233363, različnih črk: 25<lb/> E - 11.06<lb/> A - 11.02<lb/> I - 8.80<lb/> O - 8.63<lb/> N - 5.82<lb/> L - 5.81<lb/> R - 5.26<lb/> J - 4.99<lb/> S - 4.89<lb/> K - 4.36<lb/> T - 3.91<lb/> V - 3.74<lb/> P - 3.49<lb/> D - 3.27<lb/> M - 3.05<lb/> Z - 1.90<lb/> B - 1.76<lb/> Č - 1.67<lb/> U - 1.53<lb/> G - 1.51<lb/> Š - 1.08<lb/> H - 0.97<lb/> C - 0.75<lb/> Ž - 0.65<lb/> F - 0.05</p>
               <p xml:id="suss-arhiv-000361.p15">Pogostost posameznih dolžin besed v celotnem besedilu, upoštevajoč ponavljajoče se besede (od enočrkovnih do 19 črkovnih)<lb/>Vseh besed: 53260<lb/> 2 - 30.4<lb/> 5 - 15.2<lb/> 4 - 11.4<lb/> 6 - 10.4<lb/> 3 - 8.4<lb/> 7 - 7.2<lb/> 8 - 5.4<lb/> 9 - 3.3<lb/> 1 - 3.2<lb/> 10 - 1.4<lb/> 11 - 0.7<lb/> 12 - 0.3<lb/> 13 - 0.1<lb/> 15 - 0.03<lb/> 14 - 0.02<lb/> 16 - 0.01<lb/> 17 - 0.0<lb/> 19 - 0.0</p>
               <p xml:id="suss-arhiv-000361.p16">Pogostost posamezne dolžine različnih besed (od enočrkovnih do 19 črkovnih)<lb/>Vseh različnih besed: 9862<lb/> 6 - 18.82<lb/> 7 - 18.03<lb/> 8 - 16.04<lb/> 5 - 15.45<lb/> 9 - 10.22<lb/> 4 - 8.03<lb/> 10 - 5.84<lb/> 11 - 2.87<lb/> 3 - 2.40<lb/> 12 - 0.98<lb/> 2 - 0.53<lb/> 13 - 0.42<lb/> 14 - 0.12<lb/> 1 - 0.08<lb/> 15 - 0.08<lb/> 17 - 0.04<lb/> 16 - 0.03<lb/> 19 - 0.01</p>
            </div>
         </div>
         <div type="article" xml:id="suss-arhiv-000362"
              corresp="http://www2.arnes.si/~lmarus/suss/arhiv/suss-arhiv-000362.html">
            <head>Kaj pomeni 'manualna obdelava'</head>
            <list type="keywords">
               <item>manualen</item>
               <item>manualna</item>
               <item>ročen</item>
               <item>ročna</item>
               <item>slovenščina</item>
            </list>
            <div type="question" xml:id="suss-arhiv-000362.div1">
               <p xml:id="suss-arhiv-000362.p1">Kaj pomeni beseda mnualno obdelati?</p>
            </div>
            <div type="answer" xml:id="suss-arhiv-000362.div2">
               <p xml:id="suss-arhiv-000362.p2">Beseda 'mnualno' kot geslo v SSKJ ne obstaja, in ker je tudi sam še nikoli nisem slišal, sklepam, da ste hoteli vprašati po besedi 'manualno'. SSKJ tega prislova sicer ne navaja, navaja pa njemu soroden pridevnik:</p>
               <p xml:id="suss-arhiv-000362.p3">manualen <hi rend="italic">-lna -o prid. (a) knjiž. ročen: manualna spretnost dirigenta / manualni delavec; manualno delo</hi>
               </p>
               <p xml:id="suss-arhiv-000362.p4">Vaša zveza 'manualno obdelati' bi torej pomenila 'ročno obdelati'. Kaj natančno to pomeni, pa je precej odvisno od konteksta.</p>
               <p xml:id="suss-arhiv-000362.p5">'<hi rend="italic">Manualna obdelava kovine</hi>' bi recimo pomenilo, da smo kovino obdelovali s kladivom, ki smo ga vrteli po rokah. Drugače bi kovino lahko obdelali s kakšnim primernim strojem.</p>
               <p xml:id="suss-arhiv-000362.p6">'<hi rend="italic">Manualna obdelava soseda</hi>' bi recimo pomenilo, da smo se ga lotili z golimi pestmi, namesto da bi spor skušali rešiti po diplomatski poti.</p>
               <p xml:id="suss-arhiv-000362.p7">'<hi rend="italic">Manualna obdelava podatkov</hi>' bi recimo pomenilo, da smo jih analizirali počasi, takorekoč enega za drugim z uporabo tipkovnice, namesto da bi jih poslali skozi program, ki bi nam vse zračunal sam in čez par sekund izpljunil celotno analizo.</p>
               <p xml:id="suss-arhiv-000362.p8">...</p>
            </div>
         </div>
         <div type="article" xml:id="suss-arhiv-000363"
              corresp="http://www2.arnes.si/~lmarus/suss/arhiv/suss-arhiv-000363.html">
            <head>'Zamrznjeno meso' ali 'zmrznjeno meso'</head>
            <byline>Franc Marušič in Rok Žaucer</byline>
            <list type="keywords">
               <item>zamrznjeno</item>
               <item>zmrznjeno</item>
               <item>pridevnik</item>
               <item>raba</item>
               <item>slovenščina</item>
            </list>
            <div type="question" xml:id="suss-arhiv-000363.div1">
               <p xml:id="suss-arhiv-000363.p1">Zanima me pravilna raba pridevnika:<lb/>1. ZAMRZNJENO meso in<lb/> 2. ZMRZNJENO meso<lb/> Hvala za razlago in odgovor</p>
            </div>
            <div type="answer" xml:id="suss-arhiv-000363.div2">
               <p xml:id="suss-arhiv-000363.p2">Pridevnika (oz. deležnika), ki ju ponujate v pretres, sta si res zelo podobna, a sta narejena iz drugačne osnove, to pa je tudi razlog za njuno razliko v pomenu. 'Zamrznjen' je narejen iz glagola 'zamrzniti', medtem ko je 'zmrznjen' deležnik glagola 'zmrzniti'. Spodaj so štirje citati iz SSKJ.</p>
               <p xml:id="suss-arhiv-000363.p3">zamrznjen <hi rend="italic">-a -o: zamrznjene cene; zamrznjena reka; (globoko) zamrznjena živila; prim. zamrzel</hi>
               </p>
               <p xml:id="suss-arhiv-000363.p4">zamrzniti <hi rend="italic">-em dov. (r r) 1. prekriti se z ledom: studenec zamrzne; gorska jezera pozimi zamrznejo / šipe so ponoči zamrznile / redko zemlja je globoko zamrznila postala trda zaradi zmrznjenja vode v njej / preh., ekspr. hud mraz je zamrznil jezera in reke 2. sprijeti se z zmrznjeno podlago: kapa je zamrznila v snegu; palica je v ledu zamrznila 3. ekspr. postati negiben, tog: njeno telo je kar zamrznilo od strahu 4. preh. narediti, da kaj zmrzne zaradi konzerviranja, hranjenja: <hi rend="bold">zamrzniti meso</hi>, sadje; zamrzniti živila / zamrzniti ponesrečenčevo roko * agr. globoko zamrzniti; biol. zamrzniti spermo 5. ekon. zaradi določb postati za določen čas neizplačljiv: denar v bankah je zaradi gospodarske krize zamrznil; hranilne vloge so zamrznile 6. preh., ekon. uradno odrediti ustalitev na določeni višini: zamrzniti cene, stanarino 7. preh., publ. narediti, da se kaj začasno ne nadaljuje, ne teče: zamrzniti postopek; zamrzniti plačevanje; zamrzniti nadaljnje zaposlovanje / zamrzniti odnose med državama . ekspr. jezik mu je zamrznil ničesar ni mogel, znal reči, povedati</hi>
               </p>
               <p xml:id="suss-arhiv-000363.p5">zmrznjen <hi rend="italic">-a -o 1. deležnik od zmrzniti: pojdi noter, saj si že čisto zmrznjen; <hi rend="bold">meso je še zmrznjeno</hi>2. ki ga rado zebe: biti zmrznjen; zmrznjena ženska; prisl.: držati se zmrznjeno; prim. zmrzel</hi>
               </p>
               <p xml:id="suss-arhiv-000363.p6">zmrzniti <hi rend="italic">-em dov. (r r) 1. spremeniti se v led: tekočina v posodi je zmrznila; voda zmrzne pri 0* C / vlaga na pločevini je zmrznila v ledeno skorjo // ob spremembi vode v kaki snovi v led postati trd: <hi rend="bold">meso je v shrambi zmrznilo</hi>; vezalke na čevljih so mu zmrznile; zemlja je ze zmrznila // preh. zamrzniti: zmrzniti živila / globoko, hitro zmrzniti kaj 2. zaradi mraza se poškodovati, uničiti: korenine so zmrznile; ponoči so vse rože, sadike zmrznile 3. zaradi mraza umreti: obležal je v snegu in zmrznil; to zimo je zmrznilo mnogo ptičev // zaradi mraza odmreti: alpinistu sta zmrznila dva prsta 4. ekspr. postati zelo mrzel, otrpel: čisto sem zmrznil, ko sem čakal; lica so mi na vetru zmrznila 5. zarg. prenehati delovati, propasti zaradi neugodnih razmer, napak: podjetje je zmrznilo / novi časopis je po enem letu zmrznil / v zadnjem delu igre je nasprotnik zmrznil / že v drugem letniku šole je zmrznil je padel, je zakljucil šolanje 6. ekspr. prenehati obstajati: njegovo nagnjenje do dekleta je zmrznilo; po tem pripetljaju je veselje na zabavi zmrznilo</hi>
               </p>
               <p xml:id="suss-arhiv-000363.p7">-------------</p>
               <p xml:id="suss-arhiv-000363.p8">Vaš primer 'zmrznjeno meso' se nahaja le pri geslu 'zmrznjen', torej bi lahko rekli, da je po SSKJ 'zmrznjeno meso' pravilnejša raba, vendar se 'meso' pojavlja tudi v geslu 'zamrzniti'. Vendar je še vedno vprašanje, kaj bi z vašo zvezo zares radi povedali, saj oba primera vendarle nimata istega pomena, kot smo nakazali že zgoraj. 'Zmrznjeno meso' je zame meso, ki je zmrznjeno, ki je bilo v zmrzovalniku ali pozimi na balkonu tako dolgo, da je samo od sebe postalo trdo in ga moram odtajati preden se ga lotim nadalje uporabljati. 'Zamrznjeno meso' pa je meso, ki je bilo načrtno zamrznjeno, ki ga je nekdo zamrznil. Zame je razlika torej v tem, da mi ima oblika 'zamrzniti' vzročniški pomen, torej 'povzročiti, da je nekaj zmrznjeno', oblika 'zmrzniti' pa mi ima samo t.i. inhoativni pomen, torej 'postati zmrznjen'. Razliko lahko primerjamo z razliko med vzročniškim pomenom v stavku 'Peter stopi led' in inhoativnim pomenom 'Led se stopi'. Sodeč po geslih SSKJ, 'zamrzniti' sicer lahko pomeni tudi nekaj takega kot 'zmrzniti', kot je nakazano s primerom 'potok je zamrznil', in obratno, 'zmrzniti' ima lahko tako kot 'zamrzniti' tudi vzročniški pomen, kot je nakazano s primerom 'zmrzniti živila'. Po moji intuiciji pa glagola le nista istopomenska, in tako mi zamrznjeno meso ni nujno tudi zmrznjeno, ker se je morda potem tudi že odtajalo. Vsekakor pa mi ta deležnik opisuje proces, v katerega je meso bilo vpleteno -- nekdo da ga je zamrznil (ali hotel zamrzniti), medtem ko mi 'zmrznjen' opisuje stanje mesa, ki je zmrznjeno. Kot vidite, se moja intuicija glede teh oblik ne sklada z opisom v SSKJ, kjer ima tudi oblika 'zmrzniti' zabeleženo vzročniško rabo.</p>
               <p xml:id="suss-arhiv-000363.p9">Še ena razlika v pomenu bi bila, da je bilo 'zamrznjeno' meso, preden smo ga zamrznili, nezamrznjeno, medtem ko za 'zmrznjeno' meso nekako ne moremo vedeti, kaj se je z njim dogajalo, preden smo ga dobili v roke. Ta primer morda ni najlažje predstavljiv, saj prvotno stanje mesa ne more biti zmrznjeno, pa vendar. Recimo, da meso predstavlja tisti del telesa, ki je že odrezan od živega bitja z namenom naše uporabe. V tem primeru, bi lahko rekli, da je 'zamrznjeno meso' meso iz klavnic, kjer žival ubijejo in meso kasneje dajo v zmrzovalnike, kjer zamrzne (ali zmrzne) in tako postane zmrznjeno. Medtem ko mesa, ki bi ga odrezali direktno s telesa zamrznjenega mamuta (mamut je seveda nekoč bil nezmrznjen) ne moremo klicati 'zamrznjeno', ker je pač vedno bilo zmrznjeno (tudi preden je z našim posegom postalo meso). 'Zamrznjeno meso' ima torej bolj ozko omejeno uporabo.</p>
               <p xml:id="suss-arhiv-000363.p10">Upam, da vas s tem zadnjim delom odgovora nisem zmedel.</p>
            </div>
            <div type="comment" xml:id="suss-arhiv-000363.div3">
               <p xml:id="suss-arhiv-000363.p11">Za odgovor najlepša hvala, razlaga je dovolj jasna za mojo uporabo.</p>
            </div>
         </div>
         <div type="article" xml:id="suss-arhiv-000364"
              corresp="http://www2.arnes.si/~lmarus/suss/arhiv/suss-arhiv-000364.html">
            <head>Kaj pomeni narečna beseda 'cika'</head>
            <list type="keywords">
               <item>cika</item>
               <item>cikati</item>
               <item>čika</item>
               <item>narečno</item>
               <item>slovenščina</item>
            </list>
            <div type="question" xml:id="suss-arhiv-000364.div1">
               <p xml:id="suss-arhiv-000364.p1">Prosim, če mi pojasnite slovensko narečno besedo "CIKA".</p>
            </div>
            <div type="answer" xml:id="suss-arhiv-000364.div2">
               <p xml:id="suss-arhiv-000364.p2">V kolikor ste s 'cika' imeli v mislih obliko glagola 'cikati', navajamo kar geslo iz SSKJ-ja, kjer je glagolu pripisanih več pomenov. Nikjer ni zapisano, da bi to bila narečna beseda. Priznam, da mi ne zveni prav najbolj knjižno, a je vseeno ne bi znal povezati s točno določenim narečjem.</p>
               <p xml:id="suss-arhiv-000364.p3">cikati <hi rend="italic">-am nedov. (i i) 1. nav. ekspr. prikrito omenjati kaj, namigovati: na kaj pravzaprav cikate? ne vem, kam cikaš / njegove besede so cikale name // redko na tihem želeti: vedno hodi k sosedu, menda cika na mlajšo hčer 2. redko; biti nekoliko podoben čemu, vleči na kaj: barva obleke je modra, a malo cika na zeleno 3. nepreh. zaradi kvarjenja postajati, biti kisel: vino cika</hi>
               </p>
               <p xml:id="suss-arhiv-000364.p4">SSKJ navaja tudi samostalnik 'cika', ki naj bi pomenil 'rjavo kravo z belimi lisami'. Tudi ta beseda ni označena kot narečna. Beseda po etimološkem slovarju Marka Snoja izvira iz besede 'cikniti', ki je sorodna tudi besedi 'cviček', vse to pa naj bi verjetno bilo izpeljano iz imitativnega korena 'cik-'. Starejši pomen naj bi bil torej v SSKJ na koncu omenjeni 'postajati kisel'. Iskanje vaše besede bi nam precej olajšali, če bi navedli iz katerega narečja jo poznate. Tako bi lahko pobrskali po bolj relevantni literaturi ali poiskali odgovor pri govorcih tistega narečja.</p>
               <p xml:id="suss-arhiv-000364.p5">Mogoče je govor o besedi 'čika' (in je bila strešica žrtev elektronske pošte). To besedo poznam iz srbohrvaščine, kjer pomeni 'stric', pa tudi kar tako nekoga, se pravi moškega brez posebej definirane sorodstvene ali kake druge povezave. Približno tako se za kakršnega koli moškega pri nas uporablja beseda 'stric' (ko mama doma opomni sinka: "A boš pustil že enkrat tega strica in njegov klobuk pri miru").</p>
               <p xml:id="suss-arhiv-000364.p6">Te besede ni ne v SSKJ, ne Slovenskem etimološkem slovarju in niti v Besedišču slovenskega jezika. Prav pogosta ta beseda v slovenščini (in njenih dialektih) gotovo ni. Glede na njen obstoj v srbohrvaščini pa je povsem verjetno, da jo pozna tudi kakšno slovensko narečje bližje hrvaški meji. O izvoru besede 'čika' vam žal ne moremo povedati prav nič.</p>
            </div>
         </div>
         <div type="article" xml:id="suss-arhiv-000365"
              corresp="http://www2.arnes.si/~lmarus/suss/arhiv/suss-arhiv-000365.html">
            <head>'Treh podjetij' ali 'treh podjetji'</head>
            <list type="keywords">
               <item>treh podjetij</item>
               <item>sklanjanje</item>
               <item>pravopis</item>
               <item>slovenščina</item>
            </list>
            <div type="question" xml:id="suss-arhiv-000365.div1">
               <p xml:id="suss-arhiv-000365.p1">Spoštovani, zanima me katera varianta je pravilna:<lb/>treh podjetji ali treh podjetij</p>
            </div>
            <div type="answer" xml:id="suss-arhiv-000365.div2">
               <p xml:id="suss-arhiv-000365.p2">Pravilna različica je 'treh podjetij'.</p>
               <p xml:id="suss-arhiv-000365.p3">Sicer pa si sklanjanje samostalnikov in pridevnikov lahko kadarkoli ogledate na domači strani podjetja Amebis d.o.o. (<ref target="http://www.amebis.si/">http://www.amebis.si/</ref>), ne da bi vam bilo treba čakati na naš odgovor.</p>
            </div>
         </div>
         <div type="article" xml:id="suss-arhiv-000366"
              corresp="http://www2.arnes.si/~lmarus/suss/arhiv/suss-arhiv-000366.html">
            <head>Ali so priporočila o neki stvari ali glede neke stvari</head>
            <list type="keywords">
               <item>predlogi</item>
               <item>priporočila o</item>
               <item>priporočila glede</item>
               <item>slovenščina</item>
            </list>
            <div type="question" xml:id="suss-arhiv-000366.div1">
               <p xml:id="suss-arhiv-000366.p1">Stručkoti na našem projektu so izdelali 'recommendations on Slovene legislation'. Zdej mamo seminar na to temo in sem v program napisala 'priporočila glede ... (različnih področij zakonodaje), prevajalska agencija, ki je ta priporočila prevajala, pa uporablja predlog 'o' - ='priporočila o družinskih prejemkih', kar se mi sliš mal mim. klele nimam dobene literature, prosm pa za čimkrajši nasvet in ne disertacijo. Če je med vami kak lektor, ma ziher črnobel odgovor?</p>
            </div>
            <div type="answer" xml:id="suss-arhiv-000366.div2">
               <p xml:id="suss-arhiv-000366.p2">Sodeč po besedilnem korpusu Fida (<ref target="http://www.fida.net">http://www.fida.net</ref>) prepričljivo zmaga 'o' (64 pojavitev) proti 'glede' (18). Po korpusu Nova beseda (<ref target="http://bos.zrc-sazu.si/s_beseda.html">http://bos.zrc-sazu.si/s_beseda.html</ref>) je rezultat podoben, zmaga 'o' (35) proti 'glede' (6), ampak še pogostejši pa je predlog 'za' z 91 pojavitvami (primerjaj tudi zveze 'navodila/napotki za ...').</p>
            </div>
         </div>
         <div type="article" xml:id="suss-arhiv-000367"
              corresp="http://www2.arnes.si/~lmarus/suss/arhiv/suss-arhiv-000367.html">
            <head>Etimološki slovar</head>
            <list type="keywords">
               <item>etimološki slovar</item>
               <item>izvor besede</item>
               <item>zgodovina besede</item>
            </list>
            <div type="question" xml:id="suss-arhiv-000367.div1">
               <p xml:id="suss-arhiv-000367.p1">Etimološki slovar</p>
            </div>
            <div type="answer" xml:id="suss-arhiv-000367.div2">
               <p xml:id="suss-arhiv-000367.p2">Ker vaše vprašanje nima klasične oblike vprašanja (niti vprašaja na koncu), ne vem prav natančno, kaj v zvezi z etimološkim slovarjem vas zanima.</p>
               <p xml:id="suss-arhiv-000367.p3">Etimološki slovar razlaga izvore oz. zgodovino besed. Za vsako besedo oz. skupino besed z istim korenom razloži, kako se je razvijala, s katerimi drugimi besedami je sorodna, kaj je izvorno pomenila, ali je bila prevzeta iz drugega jezika, iz katerega, kaj je pomenila v tistem jeziku in kakšno zgodovino je imela tam.</p>
               <p xml:id="suss-arhiv-000367.p4">Za slovenščino obstajata dva:<lb/>Marko Snoj. 1997. <hi rend="italic">Slovenski etimološki slovar</hi>. Ljubljana, Mladinska knjiga.<lb/> in<lb/> France Bezlaj (s sodelavci). 1977 (prvi zvezek). <hi rend="italic">Etimološki slovar slovenskega jezika</hi>. Ljubljana, Mladinska knjiga.</p>
               <p xml:id="suss-arhiv-000367.p5">Bezlajev slovar je študijski, namenjen predvsem jezikoslovcem, ki se ukvarjajo z zgodovino besed. Do zdaj so izšli prvi trije zvezki, na zadnjega še čakamo. Snojev slovar je namenjen širšemu krogu uporabnikov in je napisan precej bolj razumljivo. Kar se vsebine, torej razlage posameznih besed tiče, pa med njima ne bi smelo biti preveč razlik, saj je Marko Snoj tudi eden od sodelavcev Bezlajevega slovarja (zdi se mi, da je on eden od dveh, ki sta po Bezlajevi smrti prevzela skrb za dokončanje začetega dela). Upamo, da smo vam bili z odgovorom v kakršnokoli pomoč.</p>
            </div>
         </div>
         <div type="article" xml:id="suss-arhiv-000368"
              corresp="http://www2.arnes.si/~lmarus/suss/arhiv/suss-arhiv-000368.html">
            <head>Kaj je titracija</head>
            <byline>Alenka Čopič</byline>
            <list type="keywords">
               <item>titracija</item>
               <item>kemija</item>
            </list>
            <div type="question" xml:id="suss-arhiv-000368.div1">
               <p xml:id="suss-arhiv-000368.p1">Kaj je titracija? prosim če mi čimprej odgovorite na vprašanje, ker ga rabim za seminarsko nalogo-kemija.</p>
            </div>
            <div type="answer" xml:id="suss-arhiv-000368.div2">
               <p xml:id="suss-arhiv-000368.p2">Citat iz SSKJ-ja:</p>
               <p xml:id="suss-arhiv-000368.p3">titracija <hi rend="italic">-e ž (a) biol., kem. postopek za določanje koncentracije raztopine z merjenjem prostornine dodanega reagenta: pri titraciji se uporabljajo steklene graduirane cevi / titracija mleka</hi>
               </p>
               <p xml:id="suss-arhiv-000368.p4">Sledi še odgovor zunanje kolegice, ki je kemik.</p>
               <p xml:id="suss-arhiv-000368.p5">~~~~~~~~~~</p>
               <p xml:id="suss-arhiv-000368.p6">Titracija je postopek, kjer imaš v posodi recimo neko neznano bazično raztopino, ki vsebuje še en indikator, recimo fenolftalein. V to potem po kapljicah dodajaš 1 M HCl, dokler se roza raztopina ne razbarva, in takrat veš, da je pH neznane raztopine padel na 7 (mogoče je pa obratno, da je fenolftalein roza v kislem ...) in potem pogledaš, koliko 1 M HCl si porabil in zračunaš, kakšna je koncentracija baze v bazični raztopini. Lahko pa titriraš tudi kaj drugega, ne samo kisline ali baze. Ni tudi treba, da je v raztopini ravno barvni indikator, to je samo primer iz šole. Lahko na primer meriš pH kar direktno.</p>
               <p xml:id="suss-arhiv-000368.p7">Titracija je torej določanje koncentracije spojine A v neki raztopini, pri čemer koncentracijo določamo tako, da neznani raztopini počasi dodajamo reagent B, katerega koncentracijo poznamo. Vemo tudi, v kakšnem razmerju reagent B reagira s spojino A, in lahko reakcijo na nek način zasledujemo (na primer z merjenjem pH, barvnim indikatorjem). Tako vemo, kdaj je vsa spojina A zreagirala z reagentom B. Ker vemo, kakšen volumen reagenta B smo morali dodati, poznamo pa tudi koncentracijo reagenta B, lahko izračunamo, koliko je bilo spojine A v raztopini.)</p>
            </div>
         </div>
         <div type="article" xml:id="suss-arhiv-000369"
              corresp="http://www2.arnes.si/~lmarus/suss/arhiv/suss-arhiv-000369.html">
            <head>Kaj je deležnik</head>
            <byline>Franc Marušič in Rok Žaucer</byline>
            <list type="keywords">
               <item>deležnik</item>
               <item>deležje</item>
               <item>izglagolski pridevnik</item>
               <item>besedotvorje</item>
               <item>slovenščina</item>
            </list>
            <div type="question" xml:id="suss-arhiv-000369.div1">
               <p xml:id="suss-arhiv-000369.p1">Kaj je deležnik?</p>
            </div>
            <div type="answer" xml:id="suss-arhiv-000369.div2">
               <p xml:id="suss-arhiv-000369.p2">Prvo, kar mi je ob vašem vprašanju padlo na pamet, je seveda jezikoslovni izraz deležnik, kar ni nič čudnega, saj sem vendar študent jezikoslovja. SSKJ ta pomen opiše tako:</p>
               <p xml:id="suss-arhiv-000369.p3">deležnik -a m (e) 1. lingv. glagolska oblika v pridevniški ali prislovni funkciji: deležnik na -č; trpni deležnik</p>
               <p xml:id="suss-arhiv-000369.p4">Torej besede, ki jih uporabljamo kot pridevnike in so besedotvorno izpeljane iz glagolov. Običajno uporabljajo značilna obrazila, po katerih jih tudi najlažje prepoznamo. Tema pa je seveda zelo široka in se je ne da kar tako na kratko izčrpno opisati.</p>
               <p xml:id="suss-arhiv-000369.p5">Toporišičeva Enciklopedija slovenskega jezika (ESJ) pod izrazom 'deležnik' načeloma priznava samo polovico definicije iz SSKJ, tj. glagolsko obliko v pridevniški funkciji. Za glagolsko obliko v prislovni funkciji pa rabi izraz 'deležje'. Deležnik je po tej definiciji glagolska oblika, ki se v spolu, sklonu in številu ujema s svojim jedrom, deležje pa je nedoločna glagolska oblika brez tovrstnega ujemanja.</p>
               <p xml:id="suss-arhiv-000369.p6">Primeri deležnikov so:<lb/>Na punco <hi rend="bold">čakajoč</hi> fant je počasi pljuckal pivo.<lb/> z <hi rend="bold">ukrivljeno</hi> palico v roki<lb/> s skodlami <hi rend="bold">krita</hi> streha<lb/>
                  <hi rend="bold">narasla</hi> reka</p>
               <p xml:id="suss-arhiv-000369.p7">Primeri deležij so:<lb/>
                  <hi rend="bold">Prispevši</hi> na železniško postajo, si je takoj omislil burek.<lb/>
                  <hi rend="bold">Režeč se</hi> na vsa usta, jo je odkuril skozi duri.<lb/>
                  <hi rend="bold">Prepevaje</hi> so jo primahali iz mesta.<lb/> Po pravici <hi rend="bold">povedano</hi>, se ga kar malo bojim.</p>
               <p xml:id="suss-arhiv-000369.p8">Po ESJ izraz deležnik (v drugem pomenu) poimenuje tudi povedkovniške glagolske oblike v sestavljenih časih, ki so načeloma pregibne samo v spolu in številu. Primeri deležnikov v tem pomenu so:</p>
               <p xml:id="suss-arhiv-000369.p9">Lepo so se nam <hi rend="bold">zahvalili</hi>.<lb/>Tekom preiskave je bilo vse <hi rend="bold">razkrito</hi> in <hi rend="bold">pojasnjeno</hi>.</p>
               <p xml:id="suss-arhiv-000369.p10">Očitno pa ima 'deležnik' še nek drugačen pomen, nejezikosloven, ki ga SSKJ navaja tako:</p>
               <p xml:id="suss-arhiv-000369.p11">
                  <hi rend="italic">2. zastar. udeleženec: vsi deležniki se spominjajo izleta</hi>
               </p>
               <p xml:id="suss-arhiv-000369.p12">Obstaja pa tudi beseda 'd<hi rend="bold">e</hi>ležnik' z naglasom na prvem zlogu:</p>
               <p xml:id="suss-arhiv-000369.p13">d<hi rend="bold">e</hi>ležnik <hi rend="italic">-a m (e) star. kdor ima delež: deležniki so si razdelili dobiček / slovenska literatura naj bo v svetovni literaturi enakovreden deležnik</hi>
               </p>
            </div>
         </div>
         <div type="article" xml:id="suss-arhiv-000370"
              corresp="http://www2.arnes.si/~lmarus/suss/arhiv/suss-arhiv-000370.html">
            <head>Razlage besed 'karbonar', 'palacij', 'koncept', 'majuskula', 'oratorij'</head>
            <list type="keywords">
               <item>karbonar</item>
               <item>palacij</item>
               <item>konzervativni koncept</item>
               <item>gotska majuskula</item>
               <item>leseni oratorij</item>
               <item>slovenščina</item>
            </list>
            <div type="question" xml:id="suss-arhiv-000370.div1">
               <p xml:id="suss-arhiv-000370.p1">Vprašanje kdo ali kaj je karbonar? kaj je palacij? kaj je konzervativni koncept spom. varstva? pisava kakšna je (gotska majuskula) in kaj je leseni oratorij?</p>
            </div>
            <div type="answer" xml:id="suss-arhiv-000370.div2">
               <p xml:id="suss-arhiv-000370.p2">Nekatera podvprašanja vašega dopisa niso ravno vprašanja za Šuss, zato vam bom samo na hitro navedel nekaj gesel iz Slovarja slovenskega knjižnega jezika.</p>
               <p xml:id="suss-arhiv-000370.p3">karbonar <hi rend="italic">-ja m (a) zgod., v Italiji član tajnega društva za osvoboditev in združitev Italije v začetku 19. stoletja: preganjati karbonarje</hi>
               </p>
               <p xml:id="suss-arhiv-000370.p4">palacij <hi rend="italic">-a m (a) um. stanovanjski del srednjeveškega gradu</hi>
               </p>
               <p xml:id="suss-arhiv-000370.p5">'Gotska majuskula' se kot zveza v SSKJ ne pojavlja, njen pomen pa je verjetno kar neposredno in predvidljivo sestavljen iz obeh nastopajočih besed. Zato navajam obe posamezni besedi:</p>
               <p xml:id="suss-arhiv-000370.p6">majuskula <hi rend="italic">-e ž (u) 1. zgod. pisava, pri kateri so vse črke enako visoke: rokopis, pisan v majuskuli 2. knjiž. velika črka: okrašene majuskule</hi>
               </p>
               <p xml:id="suss-arhiv-000370.p7">gotski <hi rend="italic">-a -o prid. (o) 1. nanašajoč se na gotiko: bazilika v gotskem slogu / gotski obok; palača z gotskim pročeljem / gotska doba 2. nanašajoč se na gotico: težko je bral gotske črke 3. nanašajoč se na Gote: gotski jezik; ostanki gotske vojske</hi>
               </p>
               <p xml:id="suss-arhiv-000370.p8">Tudi 'leseni oratorij' se v SSKJ ne pojavlja. Ali gre za kak strokovni izraz, ki ni enak vsoti obeh sestavnikov, ne vem. To ugotovite tako, da če ste zvezo srečali v recimo umetnostnozgodovinskem besedilu, pogledate v glosar umetnostnozgodovinske terminologije (ali pa kak področni priročnik ali učbenik). Če izraza ne najdete, si poskusite vsoto pomenov izračunati sami (prim. navedka spodaj). Isto velja za 'konzervativni koncept spomeniškega varstva', je pa res, da ta zveza precej verjetno res ima nek točno določen strokovni pomen. Med Šussovci pač ni nikogar, ki bi se ukvarjal s spomeniškim varstvom. Lahko se obrnete na Zavod za spomeniško varstvo Slovenije, njihova telefonska številka je gotovo v imeniku.</p>
               <p xml:id="suss-arhiv-000370.p9">oratorij <hi rend="italic">-a m (o) 1. muz. večja vokalna in instrumentalna skladba dramske vsebine za soliste, zbor in orkester: poslušati Bachov oratorij; oratoriji in kantate 2. rel. prostor za opravljanje molitev, namenjen določeni skupini vernikov: stopiti v oratorij</hi>
               </p>
               <p xml:id="suss-arhiv-000370.p10">lesen <hi rend="italic">-sna -o prid. (e) nanašajoč se na les m: a) lesni izdelki; kuriti z lesnimi odpadki / gnojiti z lesnim pepelom; lesno oglje b) lesni kombinat; lesna industrija, obrt, trgovina; lesno gospodarstvo, podjetje / lesni in gozdni delavci; lesni tehnik / lesni črv; lesni vijaki; lesna goba goba, ki raste na deblih, štorih ali na vgrajenem lesu c) lesni prirastek / lesno vlakno č) prevzela ga je lesna tišina * agr. lesni brst brst, iz katerega se razvije mladika; bot. lesna rastlina rastlina, ki ima olesenelo steblo; farm. lesni špirit metanol, metilalkohol; gozd. posekati 100 m3 lesne gmote količine lesa; lesna trohnoba glivična bolezen iglavcev, pri kateri se les rdečkasto obarva; grad. lesni beton beton z dodatkom žagovine; lesni cement cementna malta z dodatkom žagovine; kem. lesni katran katran, ki nastane pri suhi destilaciji lesa; lesni plin generatorski plin iz lesa za pogon motorjev; les. lesna moka zmleti lesni odpadki kot industrijska surovina; lesna volna grobi volni podoben lesni proizvod; papir. lesni papir; teh. lesna celuloza</hi>
               </p>
               <p xml:id="suss-arhiv-000370.p11">Besede 'konzervativen' SSKJ ne beleži (kar mene ne preseneča nič manj kot vas). No, navaja pa geslo 'konservativen in konzervativen'; očitno daje prednost pisavi s 's' in zato dvojnice v posebnem geslu sploh ne navaja:</p>
               <p xml:id="suss-arhiv-000370.p12">konservativen <hi rend="italic">in</hi>konzervativen <hi rend="italic">-vna -o prid., konservativnejši in konzervativnejši (i) 1. ki izhaja iz konservativizma: konservativna miselnost; prevladovalo je konservativno stališče / liberalni mladoslovenci in konservativni staroslovenci; konservativna stranka // v nekaterih deželah nanašajoč se na konservativno stranko: podprli so ga konservativni poslanci 2. nav. ekspr. nesodoben, zastarel: ima konservativne nazore o vzgoji / glede mode je zelo konservativna * med. konservativno zdravljenje zdravljenje, pri katerem se skuša ohraniti ali obnoviti okvarjeni del telesa konservativno in konzervativno</hi>
               </p>
               <p xml:id="suss-arhiv-000370.p13">koncept <hi rend="italic">-a m (e) 1. sestavek, navadno pismeni, ki še ni dokončno izoblikovan, osnutek: prepisati koncept na čisto; prvi koncept deklaracije; koncept članka, pisma / prvotni koncept je bil bistveno drugačen od sedanjega 2. navadno s prilastkom kar posreduje način delanja, dogajanja na kakem področju, zamisel: njegovega koncepta niso sprejeli; problematičnost takšnega političnega koncepta; seznaniti se s konceptom demokratizacije / kritizirali so režiserjev koncept // osnovni, temeljni načrt, zasnova: avtor je imel jasen idejni in oblikovalni koncept; držati se zastavljenega koncepta / koncept enciklopedije je zelo dober / klasicistični koncept parka zgradba, struktura</hi>
               </p>
               <p xml:id="suss-arhiv-000370.p14">spomeniški <hi rend="italic">-a -o prid. (i) nanašajoč se na spomenik: spomeniška dokumentacija; zbirati spomeniško gradivo / spomeniška vrednost hiše, vasi / spomeniška služba služba, ki skrbi za ohranjevanje, obnovitev, evidentiranje spomenikov; spomeniško varstvo * um. spomeniška plastika</hi>
               </p>
               <p xml:id="suss-arhiv-000370.p15">varstvo <hi rend="italic">-a s (a) 1. prizadevanje, skrb, da se odvrne nevarnost od koga: zaupati komu varstvo otroka / organizirati, urediti otroško varstvo /celodnevno varstvo; žarg., šol. šolsko varstvo bivanje učencev v šoli določen čas pred poukom ali po njem; podaljšano bivanje / izročiti konje hlapcu v varstvo 2. prizadevanje, skrb, da kdo ni deležen česa neprijetnega, nezaželenega: dajati, nuditi komu varstvo / okrepiti miličniško, vojaško varstvo / vzeti koga pod svoje varstvo, v svoje varstvo / ekspr. zateči se v varstvo okopov, trdnjave / socialno varstvo družbene dejavnosti, s katerimi se posameznikom, družinam organizirano zagotavljajo ustrezne življenjske razmere; zdravstveno varstvo družbene dejavnosti, katerih namen je varovanje zdravja, zdravljenje prebivalstva; skupnost socialnega varstva; zavod za varstvo pri delu 3. prizadevanje, da se kaj ohrani: ukrepi za varstvo narave, okolja / varstvo morja pred onesnaževanjem / zavod za spomeniškovarstvo / spomeniško varstvo je izdalo dovoljenje zavod, organ za spomeniško varstvo - redko dati komu denar v varstvo da ga varuje, hrani; odpeljati obsojenca pod močnim varstvom močno zastraženega, da ne bi pobegnil ali da ga ne bi kdo rešil, napadel * jur. pravno varstvo ki ga uživa posameznik kot stranka pravnega razmerja pred sodiščem ali drugim pravnim organom; zahteva za varstvo zakonitosti izredno pravno sredstvo, s katerim javni tožilec zahteva razveljavitev pravnomočne odločbe, s katero je prekršen zakon; začasni ukrepi družbenega varstva do 1989 začasni ukrepi družbenopolitične skupnosti v zvezi z organizacijo združenega dela za varstvo samoupravnih pravic in družbene lastnine</hi>
               </p>
            </div>
         </div>
         <div type="article" xml:id="suss-arhiv-000371"
              corresp="http://www2.arnes.si/~lmarus/suss/arhiv/suss-arhiv-000371.html">
            <head>Ali je prav 'pravopis' ali 'Pravopis'</head>
            <list type="keywords">
               <item>Pravopis</item>
               <item>velika začetnica</item>
               <item>pravopis</item>
               <item>slovenščina</item>
            </list>
            <div type="question" xml:id="suss-arhiv-000371.div1">
               <p xml:id="suss-arhiv-000371.p1">Ni vprašanje, le pohvala. Malo deskam in četudi poznam vaše delo že kaki dve leti, me obup nad kako jezikovno zagato še ni prignal do tega, da bi vas nadlegoval :).</p>
               <p xml:id="suss-arhiv-000371.p2">Sem pa včeraj kupil vašo knjigo in cede. Navdušen sem, bravo!</p>
               <p xml:id="suss-arhiv-000371.p3">Zna biti, da se bomo v bodoče kaj brali; zadreg, a ne prehudih, imam na zalogi kar nekaj.</p>
               <p xml:id="suss-arhiv-000371.p4">Dotlej pa vsa čast za vaše početje. Ki ga bo novi pravopis (ali je prav pisati Pravopis ?) najbrž še popestril.</p>
            </div>
            <div type="answer" xml:id="suss-arhiv-000371.div2">
               <p xml:id="suss-arhiv-000371.p5">Najprej bi se vam radi iskreno zahvalili za izrečene želje in pohvalo.</p>
               <p xml:id="suss-arhiv-000371.p6">Ker pa ste v Vaši lepi pohvali zapisali tudi manjše vprašanje, naj nanj poskusim na kratko odgovoriti. Sledil bom seveda Slovenskemu pravopisu.</p>
               <p xml:id="suss-arhiv-000371.p7">'Pravopis' je občno ime, torej preprosta beseda, ki označuje: "pravila o pisavi, rabi črk in ločil, pisanju skupaj in narazen, o deljenju" (pobrano iz SSKJ) oz. tip slovarsko urejenega priročnika, ki ta pravila vsebuje. Ko imamo v mislih le takšen skupek pravil, pravopis pišemo z malo začetnico. Recimo: Bernard Nežmah je v Mladini zapisal, da je zbornik "Šuss 1998-2000" alternativni pravopis (oprostite za to samohvalo).</p>
               <p xml:id="suss-arhiv-000371.p8">Če pa imamo v mislih konkreten priročnik/knjigo s takimi pravili oz. konkreten skupek pravil, recimo Slovenski pravopis, izdan pri SAZU leta 2001, potem je 'Pravopis' le skrajšana oblika lastnega imena in ga zato zapisujemo z veliko začetnico. Naprimer: 'Pred seboj imam Pravopis in se sprašujem, kaj naj z njim naredim'.</p>
               <p xml:id="suss-arhiv-000371.p9">Upam, da sem vsaj približno odgovoril na vprašanje.</p>
            </div>
            <div type="comment" xml:id="suss-arhiv-000371.div3">
               <p xml:id="suss-arhiv-000371.p10">Ja, hvalil sem iskreno. Svoja vprašanja pa napovedoval že očitno malo manj. Ni dovolj časa za ukvarjanje z jezikovnimi oreščki. Žal. A bom že kdaj izkoristil dobro voljo vaše ekipe.</p>
               <p xml:id="suss-arhiv-000371.p11">Hvala za pojasnilo o P-pravopisu. Seveda, razumljivo. No, vprašanje sem dodal bolj za šalo :).</p>
            </div>
         </div>
         <div type="article" xml:id="suss-arhiv-000372"
              corresp="http://www2.arnes.si/~lmarus/suss/arhiv/suss-arhiv-000372.html">
            <head>Kako se sklanja 'Utah'</head>
            <byline>Rok Žaucer</byline>
            <list type="keywords">
               <item>sklanjanje</item>
               <item>Utah</item>
               <item>juta</item>
               <item>slovenjenje</item>
               <item>slovenščina</item>
            </list>
            <div type="question" xml:id="suss-arhiv-000372.div1">
               <p xml:id="suss-arhiv-000372.p1">Obljubil sem še, da se bom kdaj obrnil na vas s konkretnim vprašanjem. Tule je. Bliža se zimska olimpijada, ki jo bodo uprizorili v Salt Lake Cityju v ameriški zvezni državi Utah. Kako obravnavati to ime - kot žensko ali moško? Po zapisu in nerazložljivem občutku mene vleče na moško stran. Izgovorjava pa reč nagiba na žensko. Ime se namreč izgovarja kot Juta - a kljub temu jaz v sklonu govorim Jutaha. Neki športni novinar se mi je pred časom čudil, kako Juta - Jutaha, Juta - Jute vendar!</p>
               <p xml:id="suss-arhiv-000372.p2">Kaj pravite vi? V čem je hakeljc? Kako je nasploh s tem, kako določimo spol nečemu, čemur tujci spola ne določajo (blagor jim)?</p>
               <p xml:id="suss-arhiv-000372.p3">Če lahko zatežim še malo, je tu sorodno vprašanje ednine in množine. Npr. glasbena skupina Kraftwerk - kako je bolje, "Kraftwerk so posneli album" ali "Kraftwerk je posnel album". Raba je povsem zmešana in tudi jaz nisem dosleden, me pa vleče k množini in nikoli ne bi uporabil druge variante. Ponekod se ogiba dvojnemu množenju (Beatles = Bitli; če rečemo Bitlsi, zveni butasto), drugod je sprejemljivo (nikakor ne govorimo Stoni, marveč Stonsi; tudi talibani se še kar držijo, kljub nekaterim občilom, ki so uvedla talibe ...).</p>
               <p xml:id="suss-arhiv-000372.p4">No, če je slednja tema preširoka, se mirno omejite na osnovno vprašanje o Utahu. Ali Juti? :)</p>
            </div>
            <div type="answer" xml:id="suss-arhiv-000372.div2">
               <p xml:id="suss-arhiv-000372.p5">Na poročilih sem ujel (če nisem razumel narobe), da so otvoritvene ceremonijalije nove olimpiade na programu že nocoj, torej je zdajle absolutno zadnji čas, da odgovor sproduciramo še pred tem (čeprav je lep del govorjenja o tej zvezni državi verjetno že mimo).</p>
               <p xml:id="suss-arhiv-000372.p6">Čeprav nekakšen odgovor lahko spišem, rešitve svoje težave ne pričakujte. Namreč hakeljc je očitno v soobstoju dveh sistemov, ki vsak vlečeta v svojo stran, povsem naravne posledice pa so nihanje, pomisleki in čudenja. Da vas po zapisu vleče v pripis moškega spola, je vsaj deloma krivo dejstvo, da smo v slovenščini navajeni na večinoma izgovoru ustrezajoč (fonetični) zapis, skozi katerega se v primeru končnic lahko kaže tudi morfologija, naprimer spol. In deloma je za vaš "nerazložljivi občutek" prav mogoče krivo tudi to, da se je pri nas nedolgo nazaj to ime verjetno močno večinsko izgovarjalo kot /jutah, jutaha/, in smo ga mnogi kot takega pobrali iz svojega okolja in ga spravili v svojo betico. In ukaz 'undo' pač pri takih jezikovnih zadevah često zahteva precej dolgotrajnejši zavesten napor kot v temle Microsoftovem Wordu, še posebej ob branju, ko moramo iz svojega večinoma z izgovorom povezanega dekodiranja črk preklopiti v abstrakcijo, ki je nismo navajeni, in s tem za hip razveljaviti delujoči sistem povezave tihega glasoslovja in zapisnega sistema. Še dodatno pa je vaše odklanjanje izgovora /juta/ na račun /jutah/ verjetno rezultat soočenja sistema, ki temelji na pisni podobi, in sistema, ki sledi iz izgovorne imenovalniške oblike.</p>
               <p xml:id="suss-arhiv-000372.p7">Na žalost ne morem preveriti, kaj v takih primerih svetuje katerikoli slovenski pravopis, ker daleč naokrog pač nobenega ni. Dvatisočenko sem v rokah držal vsega skupaj kakih deset minut. Imam pa v spominu nasvet za sicer ne isti, ampak vseeno deloma soroden problem iz ene od izdaj prejšnjega pravopisa, Slovenski Pravopis - Pravila (1994). Imena kot so francoski slikar Monet, izgovarjamo v (slovenščini prilagojenem) originalnem izgovoru, torej /Mone/, zapisujemo jih v imenovalniku tudi originalno, torej Monet. Za neimenovalniške sklone Pravila menda svetujejo izgovor /z Monejem/, zapis pa ali z Monetom, torej -- s stališča logike našega jezika -- kot da ime izgovarjamo /Monet/ (s t-jem), ali pa z Monetem, češ da na ta način sugeriramo izgovorjavo /-em/ namesto /-om/ (standardni jezik ima namreč za nekaterimi glasovi, vključno z /j/, namesto obrazila /-om/ /-em/, današnji ljubljanski govor pa tega ne ločuje, npr. standardno /s stricem/, /z alešem/, /z zmajem/, /s ključem/, ljubljansko /s stricom/, /z alešom/, /z zmajom/, /s klučom/).</p>
               <p xml:id="suss-arhiv-000372.p8">Pri opisanem nasvetu gre za težavo ob prepletu originalnega tujejezičnega izgovora (/mone/) in izgovora, do katerega privede zapis Monet ob običajnih pogojih rabe slovenščine (/monet/), in potem še za problem neimenovalniških sklonov, kjer v zapisu končnico uvaja 't', v izgovoru pa /j/. Ampak vseeno gre v tem primeru v glavnem za problem zapisa, medtem ko naj bi izgovor skoz sledil originalnemu izgovoru, v neimenovalniških sklonih pač z ustreznimi slovenskimi končnicami. Poleg tega pri Monetu ne prihaja do nasprotja kot pri imenu Utah, kjer bi zapis sugeriral, da gre za moški spol, izgovor pa da gre za ženski.</p>
               <p xml:id="suss-arhiv-000372.p9">Če sprejmemo načelo (slovenščini prilagojenega) originalnega izgovora tudi za Utah, potem bomo imeli v imenovalniku izgovor /juta/, v rodilniku /jute/ ... (paralelno z 'ruta', 'rute' ...). Končni samoglasnik /a/ pač v slovenščini radi interpretiramo kot končnico samostalnika ženskega spola. Stari Pravopis je v opisanem primeru torej sprejel načelo (prilagojenega) originalnega izgovora - čeprav to seveda postane opazno šele, ko je ime za naš svet dovolj pomembno in za originalno izgovorjavo vemo. V prid spoštovanju originalne oblike imen, češ da gre za neke vrste lastništvo, smo Šusskoti pisali že v več odgovorih. Čeprav je po svoje res, da ni razloga, da bi upoštevali tuja imena, ko pa nas ob uporabi slovenščine neslovensko govoreči tako ali tako ne bo razumel. En razlog je verjetno ta, da tudi v slovenščini skupaj z lastniki živi precej tujih imen, in v tem primeru ugovor ne zdrži. Drugi pritrdilni razlog pa je v prepoznavnosti v slovenščini nastopajočega imena, torej če vidim zapisano Utah, grem lahko v leksikon gledat, kaj neki to je. Ob tem se seveda postavi vprašanje, zakaj ne bi rekli raje /utah/ in že z izgovorom omogočili pisne prepoznavnosti imena. No, ampak seveda ravno tako ni razloga, zakaj bi bila pisna prepoznavnost pomembnejša od izgovorne, namreč zakaj bi moral sporočati, da je originalni zapis Utah raje kot da je originalni izgovor /juta/. Očitno nam pisna prepoznavnost bolj sodi k pisnemu jeziku, izgovorna pa k izgovoru. Vse skupaj pa je s stališča sistema slovenščine tako ali tako dostikrat le nujno zlo, in se potem pač delajo kompromisi.</p>
               <p xml:id="suss-arhiv-000372.p10">Kot rečeno, načelo lastništva ima svoje meje, tako da je originalni izgovor prilagojen našim s slovenščino ustrojenim sposobnostim (pri ameriškem /juta/ so samoglasniki drugačni kot pri našem), zapis pa vsaj naši latinični pisavi (kar pride do izraza pri recimo arabskih imenih). V nekaterih primerih so potrebni še nadaljnji kompromisi. Ker kot rečeno končni samoglasnik /a/ v slovenščini interpretiramo kot končnico, se na tej točki načelu nedotakljivosti lastništva tako v pisavi kot v izgovoru odpovedujemo, in tako imamo namesto zapisa Liza Minnelli in izgovora /lajza/ v rodilniku Lize oziroma /lajze/. Temu verjetno ne bo oporekal nihče, naši jezikovni občutki so precej jasni. V primerih, kjer -- za razliko od omenjene /lajze/ -- končnica ni del originalnega imena, je morda odklon od originalnega imena na videz manjši, čeprav dejansko končni -a pri rodilniku 'Johna' pravtako nima nikakršne ustreznosti v izvirniku. V bistvu lahko kar rečemo, da je del načela ohranjanja originalne podobe praktično neizvedljiv že zaradi dejstva, da imamo v slovenščini sklone, tako v zapisu kot v izgovoru (obstajajo sicer tudi t.i. ničto-sklonljiva imena, npr. žensko ime Kim, ampak imen, ki se končujejo na -a, večinoma ne čutimo kot pripadajočih temu sklanjatvenemu vzorcu, ampak jih raje "ponašimo").</p>
               <p xml:id="suss-arhiv-000372.p11">Za razliko od problema pri 'Monetu', pride pri imenu 'Utah' vmes še zadrega s slovničnim spolom. Vi pravite, da v imenovalniku rabite /juta/, v neimenovalniku pa vas vleče v /jutaha/ ... Na splošno je gotovo mogoče reči, da trenutno med govorci slovenščine (še vedno) obstajata obe različici, in to ne samo v neimenovalniških sklonih, ampak tudi v imenovalniku, namreč /juta/ in /jutah/. Peter Vilfan pravi /juta/, sam v čisto spontanem govoru verjetno še vedno rečem /jutah/ (visokoleteča "lastniška" načela pa diploma iz anglistike gor ali dol), kdo, ki ne pozna angleščine oziroma angleškega izgovora tega imena, zelo verjetno pravi /jutah/ (če ni imel stika s to besedo iz splošnejše rabe že kdaj prej, pa mogoče celo /utah/). Nedolgo nazaj se je to ime pri nas pač na splošno izgovarjalo kot /jutah/, in ljudi, ki so ime v takem izgovoru pobrali iz svojega okolja, težko krivimo za "neustrezno" izražanje.</p>
               <p xml:id="suss-arhiv-000372.p12">Možna pozicija bi bila tudi naslednja: imenovalnik 'Utah', rodilnik 'Utah'. Tako pisno in izgovorno sklanjanje se ob nekaterih tujih imenih s končnim /h/ v slovenščini pojavlja, npr. pri imenu 'Sarah', če končni /h/ izgovorimo (Petra je šla v kino s Sarah). Takega pisnega sklanjanja sicer še nisem zasledil. V govoru pa je 'Utah' tako ali tako drugačen od 'Sarah', če se /h/ pač ne izgovarja. Je pa seveda tako (ničto) pisno sklanjanje ravno rezultat izgovora /h/-ja. Če tega ne izgovarjamo, tudi Sarah v rodilniku postane /sare/, pa če v zapisu 'h' ohranjamo (od Sarah) ali ne (od Sare), 'Utah' pa bi postal 'Utaha'.</p>
               <p xml:id="suss-arhiv-000372.p13">Spol tujkam verjetno večinoma določimo glede na podobnost z domačimi besedami, reinterpretiramo jih kot besede svojega sistema; če smo jih najprej sprejeli v pisni obliki, skozi pisni podsistem (ki se sicer večinoma sklada z govornim), če smo jih najprej sprejeli v govorni obliki, pa skozi govorni sistem. So pa gotovo v igri še druga merila, kdaj prenašamo spol iz svojega jezika, kakšne besede konceptualno dojemamo kot besede določenega spola - ampak tole govorim čisto na pamet.</p>
               <p xml:id="suss-arhiv-000372.p14">Kot rečeno, en sistem sklanjanja načeloma temelji na izgovoru (/juta/, /jute/), drugi pa na zapisu (Utah, Utaha). Gotovo so ljudje, ki v govoru uporabljajo prvega. Gotovo so ljudje, ki v govoru (z manjšo modifikacijo, tj. začetnim /j/-jem) in zapisu uporabljajo drugega. Drugi sistem se reši nadležnosti dveh različnih vzorcev, moškega za pisno sklanjanje in ženskega za govorno sklanjanje. S prvim sistemom to skoraj težko naredimo, če ne zaradi drugega, zato, ker če naš izgovor /juta/ temelji na spoštovanju izvirnika, potem se verjetno izvirniku ne bomo hoteli izogniti tudi v zapisu (recimo z zapisom Juta in pisnim sklanjanjem Jute). Prvi sistem se torej izogne eni nadležnosti, vendar se zato odpove izvirni govorjeni obliki. Vsak sistem ima pač svojo logiko. Tretja skupina so govorci kot vi, ki se jima vzorca mešata. Zdi se mi nemogoče reči, da je kateri od sistemov ustreznejši. V določeni fazi je pač prišlo do neskladja med pisnim in govorjenim jezikom, v tem konkretnem primeru zato, ker je del govorcev čutil oziroma čuti, da bi rad spoštoval izvirno ime (pa naj bo to zaradi lojalnosti do izvirnika ali zaradi postavljanja z znanjem tujega jezika ali zaradi česa tretjega). Tako neskladje je lahko nadležno, ampak se pa tudi tega hitro navadimo, in potem nas ne moti več. Vaše neskladje med govorjenim imenovalnikom in neimenovalniškimi skloni pa bo prav mogoče izginilo že po tejle olimpiadi, če boste le imeli /juto/ dovolj po zobeh :) Potem vas bo mogoče zmotilo le še, kadar se boste namenili ime zapisati na papir.</p>
               <p xml:id="suss-arhiv-000372.p15">Neskladje ali pa nenavajenost na neskladje, ki nam gre očitno po malem na živce, sproži še eno vprašanje: ali bi bilo dobro z neke inštance poskusiti rabo zakoličiti na le eni od variant? Dolgoročno, se pravi če bi imeli pred očmi le stanje PO dejanju zakoličevanja, je to mogoče v redu, saj bojo odpadla nihanja, pomisleki in čudenja. (Seveda ne moremo biti nikoli zares gotovi, da se kljub temu ne bo čez čas pojavila še kakšna tretja varianta, recimo originalni indijanski izgovor, kakršenkoli že je.) Kratkoročno, se pravi s stališča stanja MED dejanjem zakoličevanja (in taka MED-stanja ponavadi trajajo kar precej časa, vsaj če gledamo celotno govorstvo), pa to nasprotuje jezikovnemu občutku vsaj dela jezikovnih uporabnikov, kar ima lahko marsikakšno nezaželjeno posledico, jezikovno frustracijo, posredno pa krepi jezikovni (in z njim povezani širše družbeni) elitizem. (Čeprav s tem ne trdim, da seveda tudi tako zakoličevanje kot del formiranja normativnosti ni neizbežen in spontan (družbenostno)jezikovni pojav.) Še posebej glede na to, da ne kaže, da bi bil kateri od sistemov absolutno superiornejši in se zakoličevanja kakšnega od sistemov ne bi dalo zelo prepričljivo zagovarjati, je verjetno boljše počakati, da se zadeve uredijo same. Seveda tudi to pomeni čudenja in pomisleke in določeno skupino, ki bo uporabljala manjšinski -- ali celo večinski, pa manj prestižni -- sistem in mogoče izzvala kak čuden pogled z druge strani, a vsaj v tem ne bo za povrhu zabijana od kake inštance. Šuss se trudi, da bi večina spoznala, da z manjšino zato, ker je manjšina, v resnici še ni nič narobe in je njen sistem ravno tako v redu.</p>
               <p xml:id="suss-arhiv-000372.p16">Za konec naj pa še povem, da je na podobno vprašanje, namreč o sklanjanju imena Hannah Arendt, Šuss že nekoč odgovarjal, in odgovor (v dveh delih, tj. Šussov odgovor, uporabnikov odziv na odgovor + še en Šussov odgovor) najdete ali v našem spletnem arhivu ali v zborniku/na cedeju. Tam so povzeti tudi nasveti Slovenskega Pravopisa - Pravil. Žal sem se na to spomnil šele zdajle. Aja, kar se tiče dodatnega vprašanja Kraftwerk, Bitlov/Bitlsov, Rolingov ... Za vse to velja precej podobno, vsak sistem ima svojo logiko, pri Bitlih/Stonsih sta v rabi očitno oba, eden spoštuje sistem natikanja množinskega obrazila na osnovo po sistemu slovenščine (torej na osnovo brez obrazil &gt; Bitl-i), drugi sledi sistemu natikanja množinskega obrazila na tisto, kar je bilo ob prevzetju pač interpretirano kot osnova pri tej besedi (Stons-i). Hkrati ta drugi po svoje bolj sledi načelu lastništva. En sistem je prevladal pri enem imenu, drugi pri drugem.</p>
               <p xml:id="suss-arhiv-000372.p17">Glasbena skupina Kraftwerk pa je lahko koncipirana kot nedeljiva celota, kot ena entiteta, v mislih imamo torej to skupino v luči zoperstavitve drugim skupinam. Kraftwerk zoperstavljamo npr. Lačnemu Franzu, Martinu Krpanu, Videosexu ..., in rabimo ime kot edninski samostalnik. Po drugi strani lahko na to skupino gledamo kot na deljivo združbo več glasbenikov, pred očmi imamo torej dejstvo, da skupino tvori več sestavnih delov. Tedaj bomo govorili o Kraftwerkih, Franzih, Krpanih ... [To je ena razlaga, verjetno pa ni edina možna. Stvari se tudi nadalje zapletejo, npr. o skupini Videosex verjetno nikoli ne bomo govorili kot o Videosexih, o skupini Dvanajsto nadstropje ne kot o Dvanajstih nadstropjih ... Verjetno zgornje vodilo deluje le v primerih, ko ime skupine (oz. njegovo slovnično jedro) razumemo kot čisto lastno ime in ga ne povezujemo preveč s kakim konkretnim pomenom, v smislu Dvanajstega nadstropja, kjer bi nam množina pomenila dejansko več dvanajstih nadstropij.</p>
            </div>
            <div type="comment" xml:id="suss-arhiv-000372.div3">
               <p xml:id="suss-arhiv-000372.p18">Hvala za izčrpen odgovor. Veliko pojasni. Ko sem ga prebiral, mi je prišlo na misel še nekaj podrobnosti, ki bi ga lahko obogatile. Nagibanje k razumevanju /jute/ v ženskem spolu najbrž krepi tudi dejstvo, da gre za državo. Te zelo radi poimenujemo po žensko, če ne drugače s tem, da jim dodamo končnico -ska ali -ija (Indija Koromandija :). Kolikor razumem, sta to precej naši pogruntavščini. Spomnil pa sem se, kje sem se (najbrz prvič) spoznaval z državo Utah in zakaj me vleče na moško stran. Bilo je, ko sem požiral vse, kar je bilo napisanega in prevedenega o Sherlocku Holmesu. Tule je COBISSov izpis podatkov o knjigi:</p>
               <p xml:id="suss-arhiv-000372.p19">AVTOR............... : Doyle, Arthur Conan - avtor<lb/>ODGOVORNOST: Jakče, Marko - prevajalec<lb/> NASLOV............. : Študija v škrlatnem / Znamenje štirih<lb/> IMPRESUM........ : Ljubljana : Državna založba Slovenije, 1963</p>
               <p xml:id="suss-arhiv-000372.p20">Naslov izvirnika je "A Study In Scarlet" in eno od poglavij nosi naslov "The Flower of Utah", v prevodu pa "Roža iz Utaha". O tem sem skoraj prepričan, bi pa seveda preveril v knjigi, preden bi dal roko v ogenj. Prevoda žal nimam, le izvirnik.</p>
               <p xml:id="suss-arhiv-000372.p21">Po vsej verjetnosti torej imamo grešnega kozla - neposredno knjižno referenco rabe. Če to kaj pomeni. In ker sem se najprej spoznaval z imenom države na papirju, pa se sklanjano je bilo po moško, o izgovorjavi pa nisem imel pojma, sem ga tudi fonetično verjetno doumel ne kot /juta/ marveč kot /utah/. Danes ga seveda po premisleku izgovorim kot /juta/, a tako je najbrž bilo. Can't undo :). Morda to velja tudi za splošno (nekdanjo) rabo. Zdi se mi, da smo izvirnemu izgovoru danes bolj naklonjeni kot nekdaj.</p>
               <p xml:id="suss-arhiv-000372.p22">Primer "Hannah Arendt" je zgovoren, a tule stopi v veljavo šele potem, ko se, če se, odločimo za ženski spol. No, pri Hani, Sari in sorodnih, slovenščini ne tujih osebnih imenih se jaz zavzemam za celotno slovenjenje zapisa, tudi v imenovalniku. To se mi zdi več kot smiselno, res globoko tostran meje nesmisla. Ali bi v našem primeru torej kar pisali Juta? Navsezadnje - zakaj pa ne, če se odločimo, da je ime ženskega spola? Pišemo tudi Severna in Južna Karolina ter izgovarjamo /karolina/ in ne /kerolajna/. Upoštevanje lastništva imen gor ali dol - itak je, kot ste tudi napisali, premočno načeto s skloni.</p>
               <p xml:id="suss-arhiv-000372.p23">Se spomnite kakega sorodnega primera, ko zapis vleče na moško, izgovor pa na žensko stran - in kako ga je raba rešila?</p>
               <p xml:id="suss-arhiv-000372.p24">Skratka, razgledati se bo treba po rabi in nato ravnati. Olimpijada se je že začela, govorci pa se sklanjanju Utaha spretno izogibajo, še nikogar nisem slišal. K sreči imamo vedno na voljo obliko "ameriška zvezna drzava Utah" (Utah je tu neujemalni desni prilastek, imam prav?), s katero se elegantno izognemo sklanjanju.</p>
               <p xml:id="suss-arhiv-000372.p25">Preverite, ali imate med svojimi viri tole: http://www.zrc-sazu.si/giam/Imenadrzav.doc.</p>
               <p xml:id="suss-arhiv-000372.p26">Okej, me veseli, da ni zadržkov rabo 'Kraftwerki', ednina v povedku mi je namreč tuja in neumna. Medtem ko pri osebku pogosto slišimo oboje, Kraftwerk in Kraftwerki. Tale odstavek sem na primer začel s "Pri kopipejstu ob bok Kraftwerkom", pa sem potem popravil, da ne bi ustvarjal zmede. Mene ne moti nobena od oblik, zdi pa se, da edninsko uporabljamo tedaj, ko želimo biti bolj resni, množinska pa je rahlo pogovorna. A je odvisno od imena, njegove razširjenosti, udomačenosti. Če rečemo "Kraftwerk so bili v sedemdesetih...", to zveni v redu; če rečemo "Beatles so bili v šestdesetih...", se pa afnamo, saj gre vendar za Beatle.</p>
               <p xml:id="suss-arhiv-000372.p27">No, toliko. Še enkrat hvala.</p>
               <p xml:id="suss-arhiv-000372.p28">~~~~~~~~</p>
               <p xml:id="suss-arhiv-000372.p29">Dopolnjujem informacijo o Utahu in Sherlocku Holmesu, če je kaj vredna. V domači knjižnici smo našli prevod "A Study In Scarlet", ki je starejši od tistega, ki sem ga navajal. Preverjeno pa je v njem naslov poglavja "Roža iz Utaha". "Pozna osveta", iz angleščine s pisateljevim dovoljenjem prevedel Ivan Molaček, tiskarna Merkur, 1931.</p>
               <p xml:id="suss-arhiv-000372.p30">Vem, prevod je toliko star, da je za referenco najbrž neuporaben. Velja preveriti še Jakšetovega iz 1963.</p>
               <p xml:id="suss-arhiv-000372.p31">~~~~~~~~</p>
               <p xml:id="suss-arhiv-000372.p32">Upam, da ne težim preveč. Primera iz najmnožičnejših slovenskih občil.</p>
               <p xml:id="suss-arhiv-000372.p33">Delo, sobota, 16.2.2002, stran 13, v nadnaslovu članka: "olimpijski vrvež v Utahu".</p>
               <p xml:id="suss-arhiv-000372.p34">Radio Slovenija, 2. program, sobota 16.2.2002, novice - uporabijo žensko sklanjanje Jute.</p>
               <p xml:id="suss-arhiv-000372.p35">Očitno bo tako, kot ste napisali. Pisanje in govor bosta ubrala različna vzorca. In mi se bomo navadili.</p>
            </div>
            <div type="answer" xml:id="suss-arhiv-000372.div4">
               <p xml:id="suss-arhiv-000372.p36">Naknadna opomba: besedilni korpus Nova beseda (dostopen na naslovu <ref target="http://bos.zrc-sazu.si/s_beseda.html">http://bos.zrc-sazu.si/s_beseda.html</ref>) ima zabeležene samo primere sklanjanja po vzorcu Utah, Utaha, Utahu (vse je iz časopisa Delo, če sem prav razumela). Očitno je v pisni obliki raba že dokaj poenotena. Kar pa seveda ne reši dileme z izgovorjavo in sklanjanjem v govoru.</p>
            </div>
         </div>
         <div type="article" xml:id="suss-arhiv-000373"
              corresp="http://www2.arnes.si/~lmarus/suss/arhiv/suss-arhiv-000373.html">
            <head>Kako se sklanja: 'Miha' in 'Jaša'</head>
            <byline>Franc Marušič in Rok Žaucer</byline>
            <list type="keywords">
               <item>pravopis</item>
               <item>slovenščina</item>
               <item>sklanjanje</item>
               <item>moška imena</item>
               <item>Miha</item>
               <item>Jaša</item>
            </list>
            <div type="question" xml:id="suss-arhiv-000373.div1">
               <p xml:id="suss-arhiv-000373.p1">Pozdravljeni, upam, da sem se obrnil na pravi naslov, našel sem ga na www. Imam "problem" glede sklanjanja imena Miha (moj mali sin). Sploh me zanima ali rečemo:<lb/>"Mihu smo dali za rojstni dan..."<lb/> "Mihi smo dali za rojstni dan..."</p>
            </div>
            <div type="answer" xml:id="suss-arhiv-000373.div2">
               <p xml:id="suss-arhiv-000373.p2">Pozdravljeni, na tako vprašanje smo na Šussu že odgovarjali, zato vam spodaj ponujam v ogled tri stare odgovore iz našega spletnega arhiva (najbolj direktno relevanten je prvi).</p>
               <p xml:id="suss-arhiv-000373.p3">Za dodatek k tem odgovorom pa sem pobrskal še po korpusu Nova beseda (http://bos.zrc-sazu.si/s_beseda.html), kjer je večina besedil iz dokaj nedavnih izdaj časnika Delo. Ta pisni korpus kaže, da se konkretno ime 'Miha' pogosteje sklanja po drugi moški (= prvi ženski) sklanjatvi kot po prvi moški. Pogostejša je naprimer oblika 'Mihi' (140 zadetkov) kot 'Mihu' (38 zadetkov). Pogostejši je niz 'z Miho' (44) kot niz 'z Mihom' (17). Pregledal nisem vseh oblik, ker bi bilo pri nekaterih oblikah treba iti od primera do primera, kajti če prikličete recimo pojavitve oblike 'Miha', bo izpis vseboval tako imenovalniške oblike, kjer se obe sklanjatvi ne razlikujeta, kot tudi tožilniške in rodilniške oblike prve moške sklanjatve ('Srecal sem Miha'; 'Miha nisem videl ze celo vecnost'). No, konkretno za tožilniško in rodilniško obliko bi si tudi brez korpusnih podatkov upal špekulirati, da je v tožilniku skoraj zagotovo pogostejša oblika 'Miho' kot 'Miha' (Srečal sem Miho (Klepca) / Miha (Klepca)) in v rodilniku pravtako 'Mihe' kot 'Miha' ('Mihe (Klepca) / Miha (Klepca) nisem videl ze celo večnost) -- tudi tu torej prevladuje druga moška (= prva ženska) sklanjatev. Bolj podrobno si lahko stanje v korpusu Nova beseda -- ali pa kar širše, na svetovnem spletu, recimo z guglanjem po slovenskih straneh -- ogledate še sami (oboje seveda izpričuje le rabo v pisnem jeziku, ne govorjenem).</p>
               <p xml:id="suss-arhiv-000373.p4">Ko sem zdajle preletel zgoraj navedene tri odgovore, sem mi je zazdelo, da bi glede rabe s podaljševanjem osnove ('Mihata'), ki jo tam omenjamo, dodal še naslednje.</p>
               <p xml:id="suss-arhiv-000373.p5">Podaljševanje tipa 'Miha, Mihata', 'Marko, Markota' je zelo pogosto npr. v govoru Ljubljane in okolice. Omeniti velja, da je v teh narečjih srednji spol (v ednini) oblikovno sovpadel z moškim spolom, tako da se srednjespolne besede, ki imajo v standardni slovenščini na koncu nenaglašeni -o, npr. 'mesto', 'okno', v teh narečjih glasijo /(pomembn) mest/, /(zaprt) okn/. Vsaj nekaterim govorcem teh narečij zato jezikovni čut pravi, da z obliko 'z Mihom' govorimo o (neobstoječem) imenu 'Mih', z obliko 'z Žigom' o neobstoječem lastnem imenu (vendar obstoječem občnoimenskem samostalniku) 'Žig', z obliko 'z Lukom' o imenu 'Luk', z obliko 's Samom' o imenu 'Sam', z obliko 's Sašem' o imenu 'Saš', z obliko 'z Markom' o imenu 'Mark', medtem ko z obliko 'z Mihatom', 'z Žigatom', 's Samotom, 's Sašotom', 'z Markotom' nedvoumno govorimo o imenih 'Miha', 'Žiga', 'Luka', 'Samo', 'Sašo', 'Marko'. Po drugi strani se marsikateremu govorcu zdi, da z oblikami 'z Miho', 'z Žigo', 'z Luko' (za imena na -o to ne velja) govorimo o slovnično ženskih samostalnikih -- ker pa pri lastnih imenih slovnični spol običajno odseva biološkega, slovnično ženskospolno obliko tu pač hitro poasociiramo z biološkim ženskim spolom. Zdi se nam torej, da govorimo o ženski, o ženskem imenu. (Se posebej oblika 's Sašo' je zato verjetno le redko rabljena za moško ime 'Saša'.) Da torej govorce teh narečij jezikovni čut često vodi v podaljševanje s -t-, ni res nič nenavadnega (v tem tudi ni nič sistemsko 'napačnega', četudi so oblike po pravopisu neprimerne za knjižni jezik).</p>
               <p xml:id="suss-arhiv-000373.p6">Poudariti moram, da vas s tem ne poskušam prepričevati, da sklanjajte ime svojega sina 'Miha, Mihata' namesto 'Miha, Miha' oziroma 'Miha, Mihe', oziroma da za svojilnopridevniško obliko rabite 'Mihatov' namesto 'Mihov'. Vse tri variante obstajajo, izbira je vsekakor popolnoma vaša. (Izbire in s tem dileme pa ni ob manjšalniški obliki 'Mihec', rodilniška oblika je samo 'Mihca', svojilnopridevniška pa 'Mihčev'.)</p>
               <p xml:id="suss-arhiv-000373.p7">Pod črto vam navajam še nedavno sorodno vprašanje in odgovor.</p>
               <p xml:id="suss-arhiv-000373.p8">--------------------------------------</p>
            </div>
            <div type="comment" xml:id="suss-arhiv-000373.div3">
               <p xml:id="suss-arhiv-000373.p9">VPRAŠANJE:<lb/>pregledala sem vaš arhiv in našla tudi odgovore na vprašanja o sklanjanju moških imen s končnico -a. Kljub temu nisem prepričana, ali se moško ime Jaša sklanja zgolj po ženski sklanjatvi (kot Vanja) ali pa lahko uporabljamo tako žensko kot moško sklanjatev (kot Luka). Opazila sem, da je v različnih besedilih v rabi predvsem ženska sklanjatev (Jaši Zlobcu ipd.). Vljudno vas prosim za kratek odgovor in vnaprej hvala za pomoč.</p>
            </div>
            <div type="answer" xml:id="suss-arhiv-000373.div4">
               <p xml:id="suss-arhiv-000373.p10">ODGOVOR:<lb/>Potrdim lahko, da se za ime 'Jaša' večinoma uporablja ženska sklanjatev (oz. druga moška). Sklanjatev v prvem stolpcu je bolj pogosta od tiste v drugem stolpcu.</p>
               <p xml:id="suss-arhiv-000373.p11">1. ženska / 1. moška<lb/>Jaša / Jaša<lb/> Jaše / Jaša<lb/> Jaši / Jašu<lb/> Jašo / Jaša<lb/> pri Jaši / Jašu<lb/> z Jašo / Jašem</p>
               <p xml:id="suss-arhiv-000373.p12">Pogostost sem preveril v korpusu Nova beseda (kjer je velika večina gradiva iz časnika Delo), kjer sem zasledil še eno posebnost. Prva moška sklanjatev je bila uporabljena predvsem za ime režiserja Jaša Jamnika (izjema je pet zadetkov z orodnikom prve moške sklanjatve -- 'z Jašom Zlobcem', 'z Jašem Zlobcem', 's sinom Jašem', 'z Jašem', 'z Jašem Otrinom'). Vendar vseeno ne moremo trditi, da se 'Jaša Jamnik' sklanja samo po prvi moški sklanjatvi, saj se v korpusu nahaja tudi mnogo primerov, kjer je režiserjevo ime sklanjano po prvi ženski/drugi moški sklanjatvi. Ker se sklanjanje po prvi moški sklanjatvi pojavlja pri enem samem imenu v sorodnih besedilih -- največ zadetkov ima rodilnik 'v režiji Jaša Jamnika' -- lahko sklepamo, da je zares zelo omejeno (morda na le enega novinarja/novinarko pri časniku Delo, morda pa je taka raba do neke mere ustaljena ob enem konkretnem imenu, namreč imenu Jaša Jamnik, za razliko od drugih imen, npr. Jaša Zlobec).</p>
               <p xml:id="suss-arhiv-000373.p13">Jaša Zlobec / Jaša Jamnik<lb/>Jaše Zlobca / Jaša Jamnika<lb/> Jaši Zlobcu / Jašu Jamniku (nobenega zadetka)<lb/> Jašo Zlobca / Jaša Jamnika<lb/> pri Jaši Zlobcu / Jašu Jamniku (nobenega zadetka)<lb/> z Jašo Zlobcem / Jašem Jamnikom</p>
               <p xml:id="suss-arhiv-000373.p14">Lahko še dodam, da se tudi meni zdi sklanjanje imena 'Jaša' po prvi ženski/drugi moški sklanjatvi bolj običajno kot sklanjanje po prvi moški sklanjatvi. Zanimivo je, da se ime 'Jaša' razlikuje tudi od jezikovno praktično identičnega imena 'Saša', kjer se zdi sklanjanje po prvi moški sklanjatvi precej običajnejše. Zelo verjetno je temu kriva pogostost obeh imen (in naša navajenost nanje), saj je 'Saša' bolj pogosto moško ime kot pa 'Jaša', pa tudi dejstvo, da imamo ob obliki moškega imena 'Saša' tudi različici 'Sašo' in 'Saš', ki obe "promovirata" sklanjanje po prvi moški, medtem ko sklanjanje po prvi moški pri imenu 'Jaša' nima kakšnih "podpornikov" v neobstoječih različicah 'Jašo' in 'Jaš'. Morda na sklanjanje moškega imena 'Saša' vpliva tudi to, da imamo istočasno žensko ime 'Saša', in je s tem sklanjanje moškega imena 'Sašo' po drugi moški (ki je enako prvi ženski) manj verjetno, saj je tovrstno sklanjanje do neke mere "rezervirano" za žensko ime.</p>
               <p xml:id="suss-arhiv-000373.p15">Morda še bolj striktno "prvožensko/drugomoško sklanjatveni" so imena 'Aljoša', 'Vasja' in 'Vanja', še posebej 'Vanja'. Precej nenavadno se sliši, da bi rekel 'Srečal sem Aljoša/Vanja/Vasja' ali pa 'Aljoša/Vasja/Vanja ni bilo na trening'. In tudi 'z Aljošem/Vasjem/Vanjem (Klepcem)' se sliši v primerjavi z 'z Aljošo/Vasjo/Vanjo (Klepcem)' dokaj nenavadno (slišal sem tudi podaljšave 'z Aljošatom', 'z Vasjatom' in -- bolj osamljeno -- 'z Vanjatom'). Zanimivo je, da pri imenu 'Vanja' očitno ne igra bistvene vloge niti to, da rabimo ime 'Vanja' tako za moške kot za ženske; možnosti prve moške sklanjatve za moško ime očitno tu ne izkoriščamo za razlikovanje med ženskim imenom 'Vanja' in moškim imenom 'Vanja'. (To seveda postavlja pod vprašaj tudi zgoraj podano tovrstno razlago za sklanjatveni vzorec pri moškem imenu 'Saša'.)</p>
            </div>
            <div type="reference" xml:id="suss-arhiv-000373.div5">
               <p xml:id="suss-arhiv-000373.p16">Glej tudi: <ref target="#suss-arhiv-000081">Sklanjanje moškega imena 'Matija'</ref>.</p>
               <p xml:id="suss-arhiv-000373.p17">Glej tudi: <ref target="#suss-arhiv-000080">'Markota' ali 'Marka'</ref>.</p>
               <p xml:id="suss-arhiv-000373.p18">Glej tudi: <ref target="#suss-arhiv-000082">Kako se sklanjata 'strojevodja Vanja Lajovic' in 'kolovodja Luka Mrcina'</ref>.</p>
            </div>
         </div>
         <div type="article" xml:id="suss-arhiv-000374"
              corresp="http://www2.arnes.si/~lmarus/suss/arhiv/suss-arhiv-000374.html">
            <head>O ujemanju sestavljenega osebka</head>
            <byline>Franc Marušič</byline>
            <list type="keywords">
               <item>glagolsko ujemanje</item>
               <item>sestavljeni osebek</item>
               <item>dvojina</item>
               <item>slovenščina</item>
            </list>
            <div type="question" xml:id="suss-arhiv-000374.div1">
               <p xml:id="suss-arhiv-000374.p1">Radio Koper in Primorske novice predstavljata / predstavljajo ... (gre za dve ustanovi)</p>
               <p xml:id="suss-arhiv-000374.p2">Prosim tudi za razlago odgovora.</p>
            </div>
            <div type="answer" xml:id="suss-arhiv-000374.div2">
               <p xml:id="suss-arhiv-000374.p3">O nečem podobnem smo nekoč že pisali. Odgovor si lahko preberete <ref target="#suss-arhiv-000128">tukaj</ref>
               </p>
               <p xml:id="suss-arhiv-000374.p4">Bolj relevantno pa je vprašanje, ki smo ga prejeli komaj kak teden pred vašim in na katerega smo ravnokar odgovorili. V branje vam za začetek ponujamo omenjeno vprašanje z odgovorom, spodaj, pod citiranim odgovorom, pa se bom bolj podbrobno lotil še vašega problema.</p>
               <p xml:id="suss-arhiv-000374.p5">~~~~začetek~citata~~~~</p>
            </div>
            <div type="comment" xml:id="suss-arhiv-000374.div3">
               <p xml:id="suss-arhiv-000374.p6">Kateri spol prevladuje, če imamo srednji in ženski sol?</p>
            </div>
            <div type="answer" xml:id="suss-arhiv-000374.div4">
               <p xml:id="suss-arhiv-000374.p7">Naj najprej opišem problem, kakor ga razumem iz vašega kratkega vprašanja. Ker se glagol praviloma ujema z osebkom v osebi, spolu in številu, se pri sestavljenih osebkih postavi vprašanje, kako določiti njih število in spol. Pri tem, da število načeloma ni problematično (četudi obstajajo tudi tam določeni problemi, ravno včeraj smo dobili vprašanje o nečem podobnem), saj se preprosto sešteje število udeležencev, je spol manj jasno določljiv, če imamo v osebku osebe različnih spolov.</p>
               <p xml:id="suss-arhiv-000374.p8">Načeloma velja, da je v slovenščini moški spol nezanamovan, kar pomeni, da v kombinaciji moškega spola s kakim drugim spolom, prevlada moški spol. Tako dobimo moški spol v stavkih (1). V obeh primerih se sliši uporaba kateregakoli drugega ujemanja čudna ('*' pred stavkom (oz. delom stavka) pomeni, da stavek ni sprejemljiv, celotna lestvica (ne)sprejemljivosti pa gre takole: brez oznake=OK, '?'=čudno, '??'=zelo čudno, '?*'=bolj ne kot ja, '*'=nesprejeljivo)</p>
               <p xml:id="suss-arhiv-000374.p9">(<hi rend="bold">1a</hi>) Janez in Petra sta prišla na obisk (*sta prišli na obisk)<lb/>(<hi rend="bold">1b</hi>) Sosedovo dekle in njen brat sta prišla na obisk (*sta prišli na obisk)</p>
               <p xml:id="suss-arhiv-000374.p10">Ko pa v osebku nimamo samostanika moškega spola, se zdi, kot da moški spol ni pomemben, saj lahko prevlada le spol, ki se v osebku nahaja. Torej bi bila izbira lahko le med srednjim in ženskim spolom. V dvojini takšne dileme seveda ni, saj sta ujemanji za srednji in ženski spol enaki. Pa vendar odgovor ni tako preprost. (2) ni najboljši primer, saj je samostalnik srednjega spola obenem tudi oseba ženskega spola, tako da dileme tukaj skoraj ne bi moglo biti, kar se vidi tudi po (2b)</p>
               <p xml:id="suss-arhiv-000374.p11">(<hi rend="bold">2</hi>) Sosedovo dekle in njena prijateljica Petra sta prišli že navsezgodaj</p>
               <p xml:id="suss-arhiv-000374.p12">Za začetek se splača pogledati kako deluje ujemanje z moškim spolom, se pravi, če skušamo mešan osebek brez moškega spola ujemati z glagolom moškega spola. Vsaj meni se takšno ujemanje v (3b) sliši popolnoma sprejemljivo. Še bolje se mi sliši ujemanje z moškim spolom, če obrnemo vrstni red v osebku, tako da je samostalnik srednjega spola bliže glagolu, kot recimo v (3c). Ne le to, z obrnjenim vrstnim redom, ko je samostalnik ženskega spola oddaljen od glagola, se mi sliši ujemanje ženskega oz. srednjega spola na glagolu rahlo čudno, (3d).</p>
               <p xml:id="suss-arhiv-000374.p13">(<hi rend="bold">3a</hi>) Mesto in država sta se začeli prepirati<lb/>(<hi rend="bold">3b</hi>) Mesto in država sta se začela prepirati<lb/> (<hi rend="bold">3c</hi>) Država in mesto sta se začela prepirati<lb/> (<hi rend="bold">3d</hi>)??Država in mesto sta se začeli prepirati</p>
               <p xml:id="suss-arhiv-000374.p14">Mojemu ušesu se zdi ujemanje z moškim spolom mogoče tudi v osebkih sestavljenih iz dveh samostalnikov srednjega spola, kot je to nakazano v (4). Ne le, da je takšno ujemanje mogoče, vsaj meni se zdi primer (4b) (s srednjespolnim ujemanjem) celo slabši od primera (4c) (z moškospolnim ujemanjem). Še večjo razliko v sprejemljivosti pa čutim med primeroma (4d) in (4e).</p>
               <p xml:id="suss-arhiv-000374.p15">(<hi rend="bold">4a</hi>) Dve teleti sta se prepirali med sabo (*sta se prepirala med sabo)<lb/>(<hi rend="bold">4b</hi>)??Sosedovo tele in naše kljuse sta se prepirali med sabo<lb/> (<hi rend="bold">4c</hi>) Sosedovo tele in naše kljuse sta se prepirala med sabo<lb/> (<hi rend="bold">4d</hi>)?*Mesto in primestje sta skupaj kandidirali za olimpijado<lb/> (<hi rend="bold">4e</hi>) Mesto in primestje sta skupaj kandidirala za olimpijado</p>
               <p xml:id="suss-arhiv-000374.p16">Zaključimo torej lahko, da se sestavljeni osebki srednjega spola, drugače kot nesestavljeni dvojinski osebki, (lahko) obnašajo kot osebki moškega spola, se pravi, da jih na glagolu spremlja ujemanje moškega spola.</p>
               <p xml:id="suss-arhiv-000374.p17">Očitno se ta lastnost samostalnikov srednjega spola prenese tudi na osebke sestavljene iz samostalnika ženskega in moškega spola, kjer je ujemanje z moškim spolom ravno tako lahko sprejemljivo. Tu bi veljalo dodati, da je poleg slovničnega spola pomemben tudi naravni spol, zaradi česar ujemanje moškega spola ni sprejemljivo, ko oba samostalnika označujeta osebo ženskega spola, kot recimo v primeru (5). Kot lahko vidite, je v tem primeru mogoče le ujemanje ženskega spola, neglede na vrstni red znotraj sestavljenega osebka.</p>
               <p xml:id="suss-arhiv-000374.p18">(<hi rend="bold">5a</hi>) *Sosedovo dekle in njena prijateljica Petra sta prišla že navsezgodaj<lb/>(<hi rend="bold">5b</hi>) *Petra in sosedovo dekle sta prišla že navsezgodaj</p>
               <p xml:id="suss-arhiv-000374.p19">V primerih (3) ste lahko videli, da je v osebkih sestavljenih iz samostalnikov različnih spolov za ujemanje pomemben tudi vrstni red samostanikov, saj se glagol raje ujema z njemu bližjim samostalnikom kot pa s samostalnikom, ki je v sestavljenem osebku prvi oz. nezadnji, če sta v sestavljenem osebku več kot dva samostalnika. Kaj več kot to si ne bi upal reči.</p>
               <p xml:id="suss-arhiv-000374.p20">Ugotovitve bi se dalo strniti v teh nekaj točk:<lb/>
                  <hi rend="bold">1.</hi> v sestavljenih osebkih bo prevladal moški spol<lb/>
                  <hi rend="bold">2.</hi> če moškega spola ni, bo prevladal spol zadnjega samostalnika<lb/>
                  <hi rend="bold">3.</hi> srednji spol se v sestavljenih osebkih (lahko) ujema z moškim spolom<lb/>
                  <hi rend="bold">4.</hi> naravni spol prevlada nad slovničnim spolom</p>
               <p xml:id="suss-arhiv-000374.p21">Kot vidite, je vaše vprašanje precej zahtevno in preprostega odgovora preprosto nima. Upamo, da si boste s tem razvlečenim 'na vaše vprašanje ne vemo pravega odgovora' vseeno lahko pomagali.</p>
               <p xml:id="suss-arhiv-000374.p22">~~~~konec~citata~~~~</p>
               <p xml:id="suss-arhiv-000374.p23">In sedaj k vašemu problemu. Da se ne bi preveč ponavljal, se bom pri odgovarjanju vašega vprašanja skliceval na citirani odgovor, tako da računam, da ste ga prebrali, četudi v njem ni konkretnega odgovora na vaše vprašanje. Pred odgovorom, naj dodam še to, da bom še naprej govoril o sestavljenih osebkih in samostalnikih takega ali drugačnega spola itd. četudi v vašem primeru nastopata dve imeni (ki pa sta še vedno sestavljeni tudi iz samostalnika). Upam, da bo to stvari vsaj malo olajšalo, medtem ko na sam rezultat ne bi smelo vplivati.</p>
               <p xml:id="suss-arhiv-000374.p24">Kot rečeno, se glagol oz. povedek v slovenščini ujema z osebkom v spolu, številu in osebi (ujemanje se izraža na različnih delih povedka - na pomožnem glagolu ali na povedkovem določilu). Ker je osebek lahko sestavljen iz večih delov, se postavi vprašanje, s čim naj se glagol ujema, ali le z enim od delov ali s celoto in, če s celoto, kako lahko do lastnosti celotnega osebka sploh pridemo.</p>
               <p xml:id="suss-arhiv-000374.p25">Ugotovitve zgornjega odgovora se zdijo pravilne, prednost imata moški spol in drugo postavljeni osebek (oziroma, če smo bolj natančni, samostalnik, ki je bližje glagolu), vendar ti dve ugotovitvi ne odgovorita na vaše vprašanje. Težava vašega primera je v tem, da je eden od samostalnikov sestavljenega osebka množinski samostalnik 'novice', za katerega se zdi, da skupaj s še enim samostanikom pač ne more biti del osebka v dvojini. Zato se nam zdi, da dvojine v tem primeru ne moremo uporabiti, a po drugi strani tudi množine ne moremo uporabiti za sestavljeni osebek, ki se nanaša na samo dve entiteti.</p>
               <p xml:id="suss-arhiv-000374.p26">(<hi rend="bold">6</hi>) Radio Koper in Primorske novice predstavljata / predstavljajo</p>
               <p xml:id="suss-arhiv-000374.p27">Problem se zdi povezan z zgoraj omenjenim naravnim spolom. Tu gre seveda za število ne spol, a vseeno poglejmo, kako gre to pri spolu. Kot je omenjeno zgoraj (v prejšnjem odgovoru), se osebki sestavljeni iz dveh samostalnikov srednjega spola ujemajo v moškem spolu, medtem ko se 'dekle', četudi je srednjega spola, nikakor ne more ujemati z glagolom moškega spola. Po logiki sestavljenih osebkov srednjega spola, bi namreč primer (7) moral imeti glagol v moškem spolu, a je ta preprosto nesprejemljiv.</p>
               <p xml:id="suss-arhiv-000374.p28">(<hi rend="bold">7</hi>) sosedovo dekle in neko dekle iz sosednjega bloka sta sedeli / *sedela</p>
               <p xml:id="suss-arhiv-000374.p29">V primeru (7) naravni spol prevlada nad slovničnim, zaradi česar se nam zdi nesprejemljivo govoriti o dveh dekletih in pregibati glagol, kakor, da sta dva fanta. Sodbe so pri spolu očitno precej bolj jasne kot pri številu, saj bi vi verjetno ne postavili vprašanja, če bi imeli glede primera (6) jasno intuicijo.</p>
               <p xml:id="suss-arhiv-000374.p30">Zdi se, da si v vašem primeru osebek lahko zamislimo kot dve ustanovi in torej osebku pripišemo naravno število, zaradi česar se nam zdi smiselno glagol pregibati v dvojini. Ta možnost tekmuje s težnjo, da v primerih nedorečenosti (oz. ko se seštevanje samostalnikov ne izzide) na glagol vpliva glagolu najbližji samostalnik. V potrdilo tem hipotezam poglejmo še dva primera, ki kažeta na pomembnost glagolu najbližjega samostalnika.</p>
               <p xml:id="suss-arhiv-000374.p31">Če vrstni red samostanikov (oz. obeh imen) zamenjamo, negotovost izgine. V primeru (8) je mojim ušesom ujemanje z glagolom v množini, v primeru (8b), nesprejemljivo (oz. precej slabše od dvojine), kar je malo čudno, saj se nanosnik sestavljenega osebka ni spremenil, še vedno govorimo o istih dveh ustanovah.</p>
               <p xml:id="suss-arhiv-000374.p32">(<hi rend="bold">8a</hi>) Primorske novice in Radio Koper predstavljata<lb/>(<hi rend="bold">8b</hi>)*Primorske novice in Radio Koper predstavjajo</p>
               <p xml:id="suss-arhiv-000374.p33">Enak učinek ima tudi drugačen vrstni red osebka in glagola. Če namreč glagol postavimo pred osebek, tako da je sedaj glagolu najbližji prvi samostalnik sestavljenega osebka (torej v vašem primeru 'Radio Koper'), se zdi ujemanje z glagolom v množini zopet nekam čudno, tako da občutimo jasen kontrast med (9a) in (9b).</p>
               <p xml:id="suss-arhiv-000374.p34">(<hi rend="bold">9a</hi>) Na Trgu Brolo predstavljata Radio Koper in Primorske novice skupni projekt<lb/>(<hi rend="bold">9b</hi>)?*Na Trgu Brolo predstavljajo Radio Koper in Primorske novice skupni projekt</p>
               <p xml:id="suss-arhiv-000374.p35">Za kontrolo si lahko ogledamo kaj se pri vrstnem redu, kot je v (9) zgodi, če zamenjamo vrstni red znotraj osebka. Tu so sodbe malo manj jasne, saj je konfiguracija podobna vaši začetni, ko se zdi, da med seboj tekmujeta dve stvari, ujemanje z naravnim številom osebka in ujemanje z najbližjim samostalnikom, v tem primeru 'novice'. Četudi pravim, da je stvar nejasna, pa brez težav dodam, da je množinsko ujemanje v (10b) mojim ušesom precej boj sprejemljivo kot v (9b).</p>
               <p xml:id="suss-arhiv-000374.p36">(<hi rend="bold">10a</hi>) Na Trgu Brolo predstavljata Primorske novice in Radio Koper skupni projekt<lb/>(<hi rend="bold">10b</hi>) Na Trgu Brolo predstavljajo Primorske novice in Radio Koper skupni projekt</p>
               <p xml:id="suss-arhiv-000374.p37">Zaključimo lahko, da je naravno število sicer močan faktor, a še vedno ne more izničiti vpliva bližnjega samostalnika. Ko oba faktorja zahtevata enako ujemanje ((9a) in (8a)), je izbira ujemanja jasna, alternativa pa (skoraj popolnoma) nesprejemljiva. Ko pa si oba faktorja nasprotujeta, ni povsem jasno kateri prevlada, zato za take primere lahko le rečemo, da sta "pravilni" obe možnosti. Zelo verjetno bi od različnih ljudi dobili različne odgovore, in to naj vas nikar ne čudi, s tem ni prav nič narobe.</p>
               <p xml:id="suss-arhiv-000374.p38">Žal vam pravega odgovora nismo dali. Prosili ste za pojasnilo, ki ga zaradi pomankanja pravega razumevanja žal nisem sposoben napisati. Kot vidite je stvar precej zapletena in nikakor dorečena. Vsekakor je to področje, ki ga pravopis ne ureja, tako da o 'prav' in 'narobe' ne moremo govoriti. Pri izbiri ene ali druge možnosti, naj vas torej ne skrbi, da boste kršili kakšno pravopisno normo. Upam, da sem vam vsaj malo pomagal pri razmišljanju, kako se v takih primerih odločati. Kot ste videli, se pri težjih problemih lahko le vprašamo, kaj nam zveni boljše, stavek malo obrnemo naokoli in preizkusimo znova. Včasih se tako lahko ognemu kakšnemu pretežkemu vprašanju.</p>
            </div>
            <div type="reference" xml:id="suss-arhiv-000374.div5">
               <p xml:id="suss-arhiv-000374.p39">Glej tudi: <ref target="#suss-arhiv-000128">o ujemanju</ref>.</p>
               <p xml:id="suss-arhiv-000374.p40">Glej tudi: <ref target="#suss-arhiv-000388">O ujemanju sestavljenega osebka, II</ref>.</p>
            </div>
         </div>
         <div type="article" xml:id="suss-arhiv-000375"
              corresp="http://www2.arnes.si/~lmarus/suss/arhiv/suss-arhiv-000375.html">
            <head>Kaj pomeni 'grass-root'</head>
            <list type="keywords">
               <item>angleščina</item>
               <item>grass-root</item>
            </list>
            <div type="question" xml:id="suss-arhiv-000375.div1">
               <p xml:id="suss-arhiv-000375.p1">Živjo, mi lahko kdo prosim pojasni kaj pomeni ang. fraza(?) grass-root</p>
            </div>
            <div type="answer" xml:id="suss-arhiv-000375.div2">
               <p xml:id="suss-arhiv-000375.p2">Z izrazom 'grass roots' opisujemo navadne (najštevilčnejše) ljudji v kakšni organizaciji, npr. politični stranki, za razliko od njenih voditeljev; ljudstvo, članstvo, člansko jedro/ogrodje organizacije. (Slovar Collins COBUILD Bridge Dictionary daje za zgled npr. zvezo '... to strengthen democracy at the grass roots'.) V tem pomenu se je zadnje čase izraz največ pojavljal po medijih.</p>
               <p xml:id="suss-arhiv-000375.p3">Lahko si pogledate tudi npr. <ref target="http://www.m-w.com/">http://www.m-w.com/</ref>
               </p>
               <p xml:id="suss-arhiv-000375.p4">(8. 3. 2003)</p>
            </div>
         </div>
         <div type="article" xml:id="suss-arhiv-000376"
              corresp="http://www2.arnes.si/~lmarus/suss/arhiv/suss-arhiv-000376.html">
            <head>Zdravljica v angleščini</head>
            <list type="keywords">
               <item>angleščina</item>
               <item>Zdravljica</item>
            </list>
            <div type="question" xml:id="suss-arhiv-000376.div1">
               <p xml:id="suss-arhiv-000376.p1">hoj, potrebujem navet,</p>
               <p xml:id="suss-arhiv-000376.p2">takole:<lb/>[...]<lb/> God's blessing on all nations,<lb/> Who long and work for that bright day,<lb/> When o'er earth's habitations<lb/> No war, no strife shall hold its sway;<lb/> Who long to see<lb/> That all men free<lb/> No more shall foes, but neighbours be.<lb/> [...]</p>
               <p xml:id="suss-arhiv-000376.p3">pesniška beseda v verz urejena je Prešernova kakopak, no, kaj pomeni "o'er", ako se le to prevede v sloveščino, da vzpostavimo malo vzvratnega inžiniringa.</p>
               <p xml:id="suss-arhiv-000376.p4">zaskrbljen, <lb/>aja, pa "foes" ni v slovarjih, ki jih posedujem, kaj tam pišejo o tem? (in mimogrede, kaj pomeni 'riff')</p>
            </div>
            <div type="answer" xml:id="suss-arhiv-000376.div2">
               <p xml:id="suss-arhiv-000376.p5">'o'er' je nekakšna arhaična različica zapisa besede 'over' in torej pomeni 'preko'. 'foes' so sovražniki (tudi zastarela/arhaična beseda), 'riff' pa mi je znan samo iz kitaristike, kjer predstavlja tehniko igranja, ko nekdo (recimo Jimmy Hendrix) sredi sola naredi "viumvium" gor pa dol po električni kitari.</p>
               <p xml:id="suss-arhiv-000376.p6">Oxford Advanced Learner's Dictionary sicer pravi, da je 'riff' "a short repeated pattern of notes in popular music, esp. jazz: a guitarriff", torej kratek ponavljajoči se melodični vzorec v zabavni glasbi -- zdi se, da bi z besedo 'riff' lahko poimenovali recimo skupek par kitarskih akordov, ki neredko predstavlja okostje, ponavljajoče značilno ozadje v zabavnoglasbeni skladbi.</p>
               <p xml:id="suss-arhiv-000376.p7">Ottawa, 18. 3. 2003</p>
            </div>
         </div>
         <div type="article" xml:id="suss-arhiv-000377"
              corresp="http://www2.arnes.si/~lmarus/suss/arhiv/suss-arhiv-000377.html">
            <head>Prevod grških vin</head>
            <list type="keywords">
               <item>grščina</item>
               <item>pravopis</item>
               <item>imena vin</item>
               <item>Mavrodafne</item>
            </list>
            <div type="question" xml:id="suss-arhiv-000377.div1">
               <p xml:id="suss-arhiv-000377.p1">js prevajam ene uredbe o grških vinih. vina so našteta v seznamih. a jih pišem z veliko al z malo?</p>
               <p xml:id="suss-arhiv-000377.p2">npr<lb/>Koprski teran<lb/> Metliška crnina</p>
               <p xml:id="suss-arhiv-000377.p3">no tle so taka imena:<lb/>Rodoški muškat<lb/> Patraški muškat - vsaj js sm jih tko prevedla<lb/> (ang: Rhodes Muscatel; nem: Muscat von Rhodos; it.: Moscato di Rodi)</p>
               <p xml:id="suss-arhiv-000377.p4">nekatera pa so poimenovana kr po otokih:<lb/>Samos<lb/> Lemnos</p>
               <p xml:id="suss-arhiv-000377.p5">js mislm da se pišejo z velko, a mam prov?</p>
               <p xml:id="suss-arhiv-000377.p6">pa še to: a je že kdo slišu za Mavrodafne - to je tud ime enga vina-a je to kak otok al pa pokrajina? u svojih bukvah tega hudica nkjer ne najdem, na netu pa ne dela slovar tujih zemljepisnih imen-a mogoče kdo ve zakaj ne?</p>
               <p xml:id="suss-arhiv-000377.p7">Šuss-stakn glave pliz</p>
            </div>
            <div type="answer" xml:id="suss-arhiv-000377.div2">
               <p xml:id="suss-arhiv-000377.p8">Če so v angleščini in italijanščini z veliko začetnico, potem so to zelo verjetno res lastna imena vin (in ne poimenovanja sort oziroma trt); v tem primeru po SP uporabljamo veliko začetnico. Ko pa pišemo o sortah vina/trt, ko poimenujemo sorto vina, SP svetuje uporabo male začetnice.</p>
               <p xml:id="suss-arhiv-000377.p9">Kar pa se Mavrodafne tiče, pa internet pove le, da je to sorta rdečega grozdja in posledično tudi vina in da je to vino in grozdje najpopularnejše v okolici Patrasa, ki pa ni na otoku (oz. je na umetnem otoku - Peloponezu). Ne izgleda, da bi bil Mavrodafne pokrajina ali otok.</p>
               <p xml:id="suss-arhiv-000377.p10">~~~~~~~~</p>
               <p xml:id="suss-arhiv-000377.p11">Grška informantka pravi, da ni ne pokrajine ne otoka Mavrodafne, vince pa da je zelo sladko. Sicer pa ime pomeni:<lb/>dafne = lovor<lb/> mavro = črn</p>
               <p xml:id="suss-arhiv-000377.p12">(24. 3. 2003)</p>
            </div>
         </div>
         <div type="article" xml:id="suss-arhiv-000378"
              corresp="http://www2.arnes.si/~lmarus/suss/arhiv/suss-arhiv-000378.html">
            <head>Kako najti sopomenke?</head>
            <byline>Rok Žaucer</byline>
            <list type="keywords">
               <item>sopomenke</item>
               <item>reprodukcija</item>
               <item>improvizacija</item>
               <item>slovenščina</item>
            </list>
            <div type="question" xml:id="suss-arhiv-000378.div1">
               <p xml:id="suss-arhiv-000378.p1">Kje in kako lahko poiščem sopomenke besed kot npr: reprodukcija = ?, improvizacija = ?...</p>
               <p xml:id="suss-arhiv-000378.p2">Očitno ne znam brskati po internetu! Hvala!</p>
            </div>
            <div type="answer" xml:id="suss-arhiv-000378.div2">
               <p xml:id="suss-arhiv-000378.p3">Moja prva misel ob nalogi iskanja sopomenk bi bila slovar, v splošnem pomenu. Slovarja sopomenk slovenščina žal nima. Najprej mi seveda pride na misel Slovar slovenskega knjižnega jezika, ki je zastonj dosegljiv tudi na internetu: http://bos.zrc-sazu.si/sskj.html. Spodaj navajam izpiska gesel 'improvizacija', 'improvizirati' in 'reprodukcija', 'reproducirati'. V razlagah obeh pojmov se najde več približnih sopomenk. Obenem dodajam, da boste ob iskanju za geslom 'improvizirati' v spletni verziji SSKJ (tako iskanje je možno tudi v cederomski izvedbi SSKJ) dobili izpisana tudi gesla, kjer se npr. 'improvizirati' pojavlja v razlagi kakega drugega gesla, npr. 'preludirati'. Pri iskanju sopomenk to rado pride prav.</p>
               <p xml:id="suss-arhiv-000378.p4">improvizacija -e ž (a) glagolnik od improvizirati: poslušal je zanimive improvizacije na klavirju / prehod iz improvizacije v načrtno gospodarstvo / improvizacija nosil je uspela / zelo je spreten v improvizaciji // kar je improvizirano: to je ena njegovih improvizacij</p>
               <p xml:id="suss-arhiv-000378.p5">improvizirati -am nedov. in dov. (i) knjiž. posredovati, poustvarjati kaj brez priprave, načrta: improvizirati govor; improvizirati na klavirju / zna odlično improvizirati / ni igral po notah, marveč je improviziral / ekspr. za pouk se ni dosti pripravljal, ampak je v razredu kar improviziral // narediti kaj za začasno uporabo, navadno ne z ustreznim materialom: iz navadnih desk so improvizirali mizo; improvizirati nosilnico; improvizirati oder // ponazoriti, uprizoriti: improvizirati gašenje požara; improvizirati napad na mesto</p>
               <p xml:id="suss-arhiv-000378.p6">improviziran -a -o: improviziran podstavek; improvizirana igra, oddaja; slavje je bilo improvizirano</p>
               <p xml:id="suss-arhiv-000378.p7">reprodukcija -e ž (u) 1. glagolnik od reproducirati: reprodukcija fotografije / naprave za stereofonsko reprodukcijo; mehanski način reprodukcije zvoka / razvoj glasbene reprodukcije / biti sposoben za reprodukcijo; prašiči za rejo in reprodukcijo / reprodukcija prebivalstva obnavljanje prebivalstva glede na rodnost in smrtnost 2. slika, fotografija, narejena s fotografsko-tiskarskim postopkom: obesity reprodukcijo na steno; prelistaval je knjigo z reprodukcijami umetniških del 3. ekon. obnavljanje proizvodnje: proces reprodukcije; teorija reprodukcije / družbena reprodukcija obnavljanje proizvodnje v narodnem gospodarstvu; navadna reprodukcija obnavljanje proizvodnje v nespremenjenem obsegu; razširjena reprodukcija obnavljanje proizvodnje v povečanem obsegu</p>
               <p xml:id="suss-arhiv-000378.p8">reproducirati -am nedov. in dov. (i) 1. s fotografsko-tiskarskim postopkom delati posnetek slike, besedila: reproducirati fotografijo; slikar ni dovolil reproducirati svojih slik; reproducirati stare tiske / reproducirati sliko na znamki, v knjigi 2. s posebnimi napravami povzročati, da postane zvočni ali slikovni zapis zlasti glasbenega ali filmskega dela slišen, viden: reproducirati televizijsko sliko z magnetoskopskega traku; reproducirati glasbo s plošč / telefon slabo reproducira glas 3. ustvarjati kaj tako, kot že obstaja v stvarnosti: v laboratoriju so reproducirali razmere v vesolju 4. umetniško podajati: dirigent je skladbo prepričljivo reproduciral 5. knjiž. opisovati, ponavljati: v poročilu je reproduciral potek dogodka; priča ni mogla natančno reproducirati tega, kar je videla / njegovo izjavo so slabo reproducirali - skušal je reproducirati, kar se je naučil obnoviti, povedati reproducirati se knjiž. razmnoževati se: biti sposoben reproducirati se</p>
               <p xml:id="suss-arhiv-000378.p9">reproduciran -a -o: dobro reproduciran dogodek; reproducirana glasba; ta slika je bila že večkrat reproducirana</p>
               <p xml:id="suss-arhiv-000378.p10">Nadalje lahko seveda poskusite s slovarskim delom Slovenskega pravopisa, ki ga nimam pri roki in vam torej z morebitnimi sopomenkami od tam ne morem postreči, pa seveda starejšimi slovarji slovenskega jezika, po katere pa bi zelo verjetno morali v knjižnico. Odvisno od tipa besed, ki jim iščete sopomenke, bi lahko prav prišel tudi kak enojezičen srbohrvaški slovar/pravopisni slovar (oziroma slovarji raznih slovanskih jezikov). Nato lahko poskusite z dvojezičnimi slovarji, recimo angleško-slovenski, slovensko-angleški, francosko-slovenski, slovensko-francoski, kar imate pač pri roki, tuje prevodne ustreznice slovenskega pojma vas bojo mogoče spomnile na kakšno slovensko besedo, v obratnem slovarju pa boste, če seveda poznate tujejezično ustreznico iskane slovenske iztočnice (recimo 'improvizirati'), med slovenskimi prevodnimi ustreznicami morda našli ravno več približnih sopomenk vaše besede. Do vse sorte spletnih slovarjev lahko pridete preko naslednje strani: http://www.gov.si/slovar.html (vendar vedite, da vsaj kar se tiče dvojezičnih slovarjev s slovenščino kot enim od obeh jezikov, 'ta boljših' slovarjev na internetu ne boste našli). Pomagati si lahko poskusite tudi z enojezičnimi slovarji sopomenk (sinonimov) kakšnega tujega jezika, gotovo se na pravkar omenjeni spletni strani najde tudi kaj takega. In nenazadnje si lahko pomagate tudi s tujimi enojezičnimi slovarji, za angleščino poskusite recimo http://www.m-w.com/, kjer lahko poleg po slovarju iščete tudi po tezavru; še posebej v tezavru so skoraj vedno navedene sopomenke.</p>
               <p xml:id="suss-arhiv-000378.p11">Slovenščina sicer nima slovarja sopomenk, vendar si -- kot rečeno -- lahko precej pomagate s pregledovanjem besed, uporabljenih v razlagah, oziroma s spiskom približnih sopomenk v enojezičnih slovenskih slovarjih, pa tudi s pregledovanjem dvojezičnih slovarjev ali enojezičnih tujih slovarjev, enojezičnih tujih slovarjev spomenk/sinonimov... Kot lahko razberete iz zgornje navedbe gesel iz SSKJ, pa bi svetoval, da v lovu za sopomenkami samostalniškega pojma 'improvizacija' ne iščete samo samostalnika 'improvizacija', ampak razširite svoje polje še na druge besedne vrste, recimo glagol 'improvizirati'.</p>
               <p xml:id="suss-arhiv-000378.p12">~~~~~~~~</p>
               <p xml:id="suss-arhiv-000378.p13">Še tole,<lb/>kolega opozarja, da ima zelo verjetno slovenska verzija Microsoftovega Officea vgrajen slovar sopomenk / sinonimov. Na Amebisovi strani pa v opisu programa "mikroBesAna" (http://www.amebis.si/izdelki/ubesana/) piše, da ima program (ki je po proizvajalčevih besedah v osnovi "slovenski črkovalnik, namenjen odkrivanju tipkarskih napak v besedilih") vgrajen tudi "slovar sinonimov z več kot 60.000 besedami". To je torej še en način, kako priti do sopomenk slovenskih besed.</p>
               <p xml:id="suss-arhiv-000378.p14">Ottawa 30 . 3. 2003</p>
            </div>
            <div type="comment" xml:id="suss-arhiv-000378.div3">
               <p xml:id="suss-arhiv-000378.p15">Najlepša hvala za izčrpno razlago, nasvete in pomoč! Zares ste se potrudili!<lb/>Hvala! LP!</p>
            </div>
         </div>
         <div type="article" xml:id="suss-arhiv-000379"
              corresp="http://www2.arnes.si/~lmarus/suss/arhiv/suss-arhiv-000379.html">
            <head>Smatrati ali meniti?</head>
            <byline>Franc Marušič in Rok Žaucer</byline>
            <list type="keywords">
               <item>pravopis</item>
               <item>slovenščina</item>
               <item>smatrati</item>
               <item>meniti</item>
               <item>knjižna raba</item>
            </list>
            <div type="question" xml:id="suss-arhiv-000379.div1">
               <p xml:id="suss-arhiv-000379.p1">Ali je uporaba glagola smatrati knjižna ali je potrebno uporabiti npr. meniti?</p>
            </div>
            <div type="answer" xml:id="suss-arhiv-000379.div2">
               <p xml:id="suss-arhiv-000379.p2">V Slovarju slovenskega knjižnega jezika (ki je javno dostopen na http://bos.zrc-sazu.si/sskj.html) je glagol 'smatrati' označen kot beseda, ki se rabi v besedilih 'publicistične' zvrsti. V nepublicističnih besedilih je torej ne bi pričakovali. Geslo iz Slovarja slovenskega knjižnega jezika v celoti navajam:</p>
               <p xml:id="suss-arhiv-000379.p3">smatrati -am nedov. (a) publ. imeti za, šteti za: smatral ga je še za otroka; smatrati koga za poštenjaka / smatrati za potrebno // misliti, meniti: smatral je, da je pravica na njegovi strani; smatram, da to ni res</p>
               <p xml:id="suss-arhiv-000379.p4">Poglejmo SAZU-jev korpus slovenskih pisnih besedil Nova beseda (http://bos.zrc-sazu.si/s_beseda.html). Besedilni korpus je zbirka besedil, ki jezikoslovcem služi kot odslikava jezika, kot se ta dejansko govori (v primeru korpusa govorjenega jezika) oziroma piše (v primeru korpusa pisnih besedil), za razliko od jezika, opisanega, predpisanega in posplošenega v slovnicah, slovarjih, pravopisih in drugih priročnikih, ki često odseva osebne preference avtorjev. Nova beseda nudi sledeče podatke:</p>
               <p xml:id="suss-arhiv-000379.p5">- v korpusu s 93 milijoni besed najdemo 350 pojavitev iskalnega niza 'smatra*' (s tem zaobjamemo pojavitve vseh oblik glagola 'smatrati', tj. smatram, smatraš, smatral itd)</p>
               <p xml:id="suss-arhiv-000379.p6">- podrobnejša razčlenitev skupne številke pojavitev:<lb/>100 pojavitev je iz kategorije "slovensko leposlovje", ki jo sestavlja 5,1 mio besed od celotnega korpusa<lb/> 66 pojavitev je iz kategorije "slovensko polleposlovje", ki jo sestavlja 1,0 mio besed<lb/> 11 pojavitev je iz kategorije "znanstvene in tehnicne publikacije", ki jo sestavlja 1,1 mio besed<lb/> 171 pojavitev je iz kategorije "dnevnik Delo", ki jo sestavlja 82,3 mio besed<lb/> 2 pojavitvi sta iz kategorije "računalniška revija Monitor", ki jo sestavlja 3,2 mio besed</p>
               <p xml:id="suss-arhiv-000379.p7">(Če vas zanimajo podrobnejši podatki, kakšna oz. katera besedila v Novi besedi sestavljajo posamezno kategorijo, si poglejte http://bos.zrc-sazu.si/s_beseda.html.)</p>
               <p xml:id="suss-arhiv-000379.p8">V Novi besedi se v kategorijah "slovensko leposlovje" in "slovensko polleposlovje", ki načeloma ne spadata v publicistično zvrst, v skupnem torej najde približno enako pojavitev različnih oblik glagola 'smatrati' (166) kot v besedilih, vzetih iz "dnevnika Delo" (170), ki predstavlja čisto publicistiko. Delež glagola 'smatrati' pa je v Novi besedi v kategorijah "slovensko leposlovje" in "slovensko polleposlovje" bistveno večji kot v kategoriji "dnevnik Delo", saj je skupen nabor besed prvih dveh kategorij 6,1 mio besed, nabor besed iz Dela pa 82,3 mio besed.</p>
               <p xml:id="suss-arhiv-000379.p9">Priročnik Slovenski pravopis je po svoji naravi predpisovalen, glagola 'smatrati' ne označuje kot besede kake posebne zvrsti ali sloga, zavzema pa do besede nekako srednje stališče. Namreč 'smatrati' je tako v rabi tipa 'smatrati moža za poštenjaka' kot v rabi tipa 'smatram, da to ni res' opremljen s puščico, ki kaže na zvezi 'imeti za, šteti za' oziroma 'meniti, misliti'. Razlaga uporabe puščice pa je 'odsvetovano' -- 'priporočeno'. Po Slovenskem pravopisu je glagol 'smatrati' torej 'odsvetovan', namesto tega so ponujene možnosti 'imeti za, šteti za' oziroma 'meniti, misliti'.</p>
               <p xml:id="suss-arhiv-000379.p10">Za dodatno osvetlitev, kaj 'odsvetovano' pomeni, naj povem, da pozna Slovenski pravopis še dve 'hujši' oznaki za besede slovenskega jezika, namreč krožec pomeni 'nepravilno', polna pika pa kar 'prepovedano' (pri čemer moram reči, da me je oznaka 'prepovedano' močno (negativno) presenetila in ne vem, kako naj si jo razložim -- prepovedi pač asociiram s kaznovanjem, to pa v tem smislu v jezik ne spada). 'Odsvetovano' torej ni ravno hudo negativna oznaka, saj obstajata še dve bolj negativni oznaki, je pa vseeno negativna.</p>
               <p xml:id="suss-arhiv-000379.p11">Za konec še subjektivna pripomba. Beseda 'smatrati' velja za prevzeto iz srbohrvaščine (glej Snojev Slovenski etimološki slovar, 1997). Kolikor mi je znano, je ravno prevzetost lastnost, ki jo besedi oporeka t.i. 'knjižna norma', ki jo ta hip predvsem skozi Slovenski pravopis predpisuje uredniški odbor. (Nenavadno je, da pri 'odsvetovanih', 'nepravilnih' in 'prepovedanih' besedah oz. rabah v Slovenskem pravopisu običajno ni pojasnjeno, od kod 'odsvetovanost', 'nepravilnost' oz. 'prepovedanost' izvira -- očitno se pričakuje, da naj uporabniki Slovenskega pravopisa avtorjem pač slepo verjamejo na besedo.) To 'knjižno normo', ki se kodira predvsem v Slovenskem pravopisu, v praksi v največji meri udejanjajo t.i. lektorji, večinoma izšolani na slovenistiki med drugim ravno s strani nekaterih članov uredniškega odbora Slovenskega pravopisa. Odločitve odbora Slovenskega pravopisa imajo s tem v javnih (še posebej pisnih) publikacijah zagotovljen dokaj velik domet. Kot taka je beseda 'smatrati' že dokaj dolgo na spisku od lektorjev preganjanih besed. No, pa vendar korpus Nova beseda priča, da beseda v pisnih besedilih več zvrsti ni ravno redka, torej marsikateremu govorcu slovenščine njena sprejemljivost gotovo ne more biti vprašljiva.</p>
               <p xml:id="suss-arhiv-000379.p12">(Pri roki nimam kakšne starejše izdaje Slovenskega pravopisa, da bi jo primerjal z najnovejšo izdajo -- možno je, da je najnovejša izdaja glagol 'smatrati' z uvrstitvijo med 'odsvetovanke' na lestvici negativnosti v primerjavi s starejšimi izdajami dejansko povzdignila iz povsem negativnega statusa v najmanj oporečno kategorijo negativnosti.)</p>
               <p xml:id="suss-arhiv-000379.p13">Podal sem vam torej opisa iz dveh priročnikov in stanje, izkazano v korpusu Nova beseda. Opis iz Slovenskega pravopisa priča, da je mogoče, da se ob rabo besede 'smatrati' kdo obregne. Vsaj za publicistična besedila se mu lahko nasprotuje z opisom iz Slovarja slovenskega knjižnega jezika. Obema tema priročnikoma pa se lahko nadalje ugovarja s stanjem, izkazanim v pisnem korpusu Nova beseda.</p>
               <p xml:id="suss-arhiv-000379.p14">Če vas osebno uporaba besede 'smatrati' moti, če vam jezikovni čut rabo besede odklanja, je pač ne uporabljajte. Govorcem, ki jo uporabljajo, lahko ugovarjate predvsem s pravopisno 'odsvetovanostjo' in z besedino 'prevzetostjo', vendar izgon besede na ta način očitno ne bo deluje, saj mu beseda 'smatrati' kljubuje že precej dolgo. Po svoje tudi ni strpno, če nekomu oporekamo rabo besede iz razloga, ki mu ga njegov jezikovni čut domačega govorca slovenščine pač ne veleva. Imamo pač dve osebni preferenci, ne moremo pa reči, da je eno stališče pravo, drugo pa napačno. Če pa se sami nagibate k uporabi besede 'smatrati', vas čaka naslednja odločitev. Lahko ubrete ta 'ziheraško' pot in se tako izogneti kaki morebitni pripombi, ali pa rečete: "Meni je pa beseda smatrati vseč, še dodatno zaslombo za svojo rabo imam pa v SSKJ/Novi besedi". To odločitev Šuss z veseljem prepušča vam. Obe možnosti sta povsem legitimni.</p>
               <p xml:id="suss-arhiv-000379.p15">(15. 4. 2003)</p>
            </div>
         </div>
         <div type="article" xml:id="suss-arhiv-000380"
              corresp="http://www2.arnes.si/~lmarus/suss/arhiv/suss-arhiv-000380.html">
            <head>Kako pisati imena ulic?</head>
            <list type="keywords">
               <item>pravopis</item>
               <item>slovenščina</item>
               <item>imena ulic</item>
               <item>krajevna imena</item>
            </list>
            <div type="question" xml:id="suss-arhiv-000380.div1">
               <p xml:id="suss-arhiv-000380.p1">Sem v dilemi v zvezi z pisanjem imen ulic. Ime ulice verjetno spada po naselbinsko ime, kjer se vse piše z veliko, razen besede vas, mesto, selo, trg, naselje. Kako je potem pravilno: Ulica Heroja Zidanška ali Ulica heroja Zidanška, Cesta XIV. Divizije ali Cesta XIV. divizije, Ulica Bratov Greifov ali Ulica bratov Greifov, Ulica Generala Maistra ali Ulica generala Maistra, itd. Za odgovor se vam najlepše zahvaljujem.</p>
            </div>
            <div type="answer" xml:id="suss-arhiv-000380.div2">
               <p xml:id="suss-arhiv-000380.p2">Imena ulic spadajo med nenaselbinska imena, pri katerih po pravilu pišemo z veliko začetnico le prvo sestavino, neprve pa samo, če so tudi same lastna imena. V vaših primerih občnoimenske sestavine (heroja, divizije, bratov, generala) torej pišemo z malo začetnico.</p>
               <p xml:id="suss-arhiv-000380.p3">Mimogrede še tole: poimenovanje naselbinsko/nenaselbinsko ime očitno ni najbolj posrečeno, saj niste prvi, ki je zaradi njega zašel v dilemo -- Slovenski pravopis namreč kot naselbinska imena razume le imena naselij, mest, krajev, trgov, vasi ipd., ne pa tudi njihovih delov (čeprav so tudi ti naseljeni ...) oz. večjih enot (pokrajin, držav itd.).</p>
               <p xml:id="suss-arhiv-000380.p4">Napisano: 24. 4. 2003</p>
            </div>
         </div>
         <div type="article" xml:id="suss-arhiv-000381"
              corresp="http://www2.arnes.si/~lmarus/suss/arhiv/suss-arhiv-000381.html">
            <head>Živost avtomobilskih imen</head>
            <byline>Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>sklanjanje</item>
               <item>živost</item>
               <item>imena avtomobilov</item>
            </list>
            <div type="question" xml:id="suss-arhiv-000381.div1">
               <p xml:id="suss-arhiv-000381.p1">Soprogi sem kupil mercedesa, sinku pa svincnika! Sem naredil le eno ali dve napaki? Silno me moti, da se pojmi iz avtomibilizma (v zadnjem času tudi pojmi iz računalništva) "obdelujejo" ko živa bitja. Kdaj je bil spremenjen ta del pravopisa? Hvala?</p>
            </div>
            <div type="answer" xml:id="suss-arhiv-000381.div2">
               <p xml:id="suss-arhiv-000381.p2">Po pravopisu (SP 2001) ste napravili le eno napako, saj imajo kategorijo živosti tudi imena avtomobilov (odstavek 789):</p>
               <p xml:id="suss-arhiv-000381.p3">Kategorijo živosti imajo naslednje vrste moških samostalnikov:<lb/>- imena bitij: 'človek', 'rak', 'Štefan', 'Francoz', 'duh';<lb/> - poimenovanja (ali lastna imena), ki so prvotno pomenila ali lahko pomenijo bitja, pa (zdaj) zaznamujejo npr. naprave ('francoz'), klube ('Železničar', 'Slovan'), bolezni ('rak'), zemljepisna imena ('Dedec/Kamniški dedec'), vrste vin ('vipavec') ipd.;<lb/> - nekatera druga poimenovanja, npr. za vrste kart, avtomobilov, gob ipd: 'as', 'pik', 'golf', 'goban';<lb/> - beseda 'duh' v pomenu 'duševnost';<lb/> - tudi drugi samostalniki v otroškem govorjenju oziroma v govorjenju odraslih z otroki, prim. 'vzemi stolčka'.</p>
               <p xml:id="suss-arhiv-000381.p4">Rad bi poudaril, da pravopis v tej točki ne določa živosti kar na slepo, temveč sledi rabi jezika. Avtomobili namreč niso "živi" le v knjižnem jeziku temveč tudi v govorjenem. Po mojem občutku v njih vidi živost večina govorcev slovenščine. (Pripisovanje 'živosti' poimenovanjem nekaterih dejansko neživih stvari ima, si upam trditi, starejši datum 'nastanka' kot prvi slovenski pravopisni priročniki -- to lahko preverjate npr. v 100 in več let starih slovenskih besedilih. Zato bi na splošno težko rekli, da se je ta del pravopisa kdaj umetno/nasilno spremenil, na kar ste namignili v vprašanju. V primeru poimenovanj avtomobilov pa bi si upal trditi, da so priročniki zgolj sledili rabi, ne da raba danes sledi umetnim nasvetom priročnikov -- če kaj, bi predpisovalni priročniki, kot je pravopis, za poimenovanja avtomobilov nasilno zagovarjali kvečjemu 'neživost'.) Vendar pa zadeva spet ni tako enostavna, kot jo predstavlja pravopis. Pravopis namreč rabo poenostavlja in poenotuje. Kaj naj zdaj to pomeni?</p>
               <p xml:id="suss-arhiv-000381.p5">Po mojem občutku kategorija živosti ne velja za vsa vrstna avtomobilska imena v enaki meri. Meni se zdi, da se mi nekatera imena vrst avtomobilov slišijo precej bolj živo kot druga. Koliko to velja tudi za druge govorce, si ne bi upal reči. Vam mogoče vsa avtomobilska imena delujejo neživo, torej se najini jezikovni intuiciji ne skladata. Mogoče pa boste rahlo razliko med spodnjimi primeri začutili tudi vi.</p>
               <p xml:id="suss-arhiv-000381.p6">V sledečih parih bom pred primer postavil zvezdico, če se mi zdi nesprejemljiv, in vprašaj, če se mi zdi le rahlo nenavaden, mogoče mejen.</p>
               <p xml:id="suss-arhiv-000381.p7">
                  <hi rend="bold">(1)</hi>
                  <lb/> Vpr: <hi rend="italic">Kakšen avto imaš?</hi> Odg1: *<hi rend="italic">Jaz imam golf.</hi> Odg2: ?<hi rend="italic">Vozim golf.</hi>
                  <lb/> Vpr: <hi rend="italic">Kakšen avto imaš?</hi> Odg1: <hi rend="italic"> Jaz imam golfa.</hi> Odg2: <hi rend="italic"> Vozim golfa.</hi>
               </p>
               <p xml:id="suss-arhiv-000381.p8">
                  <hi rend="bold">(2)</hi>
                  <lb/> ?<hi rend="italic">Janez je ravnokar parkiral svoj ogromen bentley.</hi>
                  <lb/>
                  <hi rend="italic"> Janez je ravnokar parkiral svojega ogromnega benlteya.</hi>
               </p>
               <p xml:id="suss-arhiv-000381.p9">
                  <hi rend="bold">(3)</hi>
                  <lb/> ?<hi rend="italic">Peter umiva mamin mini.</hi>
                  <lb/>
                  <hi rend="italic"> Peter umiva maminega minija.</hi>
               </p>
               <p xml:id="suss-arhiv-000381.p10">
                  <hi rend="bold">(4)</hi>
                  <lb/> ?<hi rend="italic">Ponosen sem na svoj ferrari.</hi>
                  <lb/>
                  <hi rend="italic"> Ponosen sem na svojega ferrarija.</hi>
               </p>
               <p xml:id="suss-arhiv-000381.p11">
                  <hi rend="bold">(5)</hi>
                  <lb/> *<hi rend="italic">Peter je razbil hrošč.</hi>
                  <lb/>
                  <hi rend="italic"> Peter je razbil hrošča.</hi>
               </p>
               <p xml:id="suss-arhiv-000381.p12">
                  <hi rend="bold">(6)</hi>
                  <lb/> *<hi rend="italic">Janez je fičko včeraj zapeljal na odpad.</hi>
                  <lb/>
                  <hi rend="italic"> Janez je fička/fičkota včeraj zapeljal na odpad.</hi>
               </p>
               <p xml:id="suss-arhiv-000381.p13">
                  <hi rend="bold">(7)</hi>
                  <lb/> ?<hi rend="italic">na popravilo sem odpeljal kawasaki</hi>
                  <lb/>
                  <hi rend="italic">na popravilo sem odpeljal kawasakija</hi>
               </p>
               <p xml:id="suss-arhiv-000381.p14">Za 'hrošča' lahko močno kategorijo živosti izpeljemo iz izvornega pomena besede, vendar tega ne moremo narediti za 'fička'. Zapleta pa še ni konec. Živost imajo tudi nekatera poimenovanja po namembnostnih ipd. tipih avtomobilov.</p>
               <p xml:id="suss-arhiv-000381.p15">
                  <hi rend="bold">(8)</hi>
                  <lb/> *<hi rend="italic">Že dva dni perem očetov terenec.</hi>
                  <lb/>
                  <hi rend="italic">Že dva dni perem očetovega terenca.</hi>
               </p>
               <p xml:id="suss-arhiv-000381.p16">
                  <hi rend="bold">(9)</hi>
                  <lb/> *<hi rend="italic">Pred pol ure sem videl en dirkalec, kako je švignil mimo.</hi>
                  <lb/> ??<hi rend="italic">Pred pol ure sem videl en dirkalec z registracijo KR.</hi>
                  <lb/> ?<hi rend="italic">Pred pol ure sem videl en rdeč dirkalec, kako je švignil mimo.</hi>
                  <lb/>
                  <hi rend="italic">Pred pol ure sem videl enega rdečega dirkalca, kako je švignil mimo.</hi>
               </p>
               <p xml:id="suss-arhiv-000381.p17">
                  <hi rend="bold">(10)</hi>
                  <lb/> ?<hi rend="italic">Včeraj sem na Dolenjki razbil Joškov karavan</hi>
                  <lb/>
                  <hi rend="italic">Včeraj sem na Dolenjki razbil Joškovega karavana.</hi>
               </p>
               <p xml:id="suss-arhiv-000381.p18">Vendar te živosti nimajo vsa poimenovanja po namembnostnih ipd. tipih avtomobilov. Za prva dva primera je verjetno odgovorna besedotvorna končnica -ec, ki v slovenščini pomeni tudi vršilca nekega dejanja, torej osebo (branilec, vršilec, pivec ...). 'Dirkalec' npr. pomeni tudi 'osebo, ki dirka'. Pri naslednjih primerih se mi sodbe nagibajo v drugo stran. Hkrati moram tudi priznati, da mi za kakšne primere niti ni najbolj jasno, katera od možnosti se zdi mojemu ušesu boljša.</p>
               <p xml:id="suss-arhiv-000381.p19">
                  <hi rend="bold">(11)</hi>
                  <lb/>
                  <hi rend="italic">Naravnost obožujem Barbarin metalni kabriolet / kupe</hi>
                  <lb/> ??<hi rend="italic">Naravnost obožujem Barbarinega metalnega kabrioleta / kupeja</hi>
               </p>
               <p xml:id="suss-arhiv-000381.p20">Poimenovanja po namembnostnih ipd. tipih avtomobilov v (12) in (13) pa pripisa živosti po mojem občutku nikakor ne trpijo.</p>
               <p xml:id="suss-arhiv-000381.p21">
                  <hi rend="bold">(12)</hi>
                  <lb/>
                  <hi rend="italic">Kupil si je kamijon.</hi>
                  <lb/> *<hi rend="italic">Kupil si je kamijona.</hi> (sprejemljivo s pomenom 'dva kamijona', enako spodaj)</p>
               <p xml:id="suss-arhiv-000381.p22">
                  <hi rend="bold">(13)</hi>
                  <lb/>
                  <hi rend="italic">Vozi avtobus/ kombi.</hi>
                  <lb/> *<hi rend="italic">Vozi avtobusa/ kombija.</hi>
               </p>
               <p xml:id="suss-arhiv-000381.p23">Na kratko bi odgovor bil sledeč: živost avtomobilov je ena od lastnosti vsakdanje govorjene slovenščine, tako rabo pa za knjižni jezik svetuje tudi Slovenski pravopis. Če vas uporaba žive končnice za imena avtomobilov moti, vam seveda nihče ne prepoveduje, da ne bi vi sami rabili oblike, ki se vam zdi ustreznejša. Ne pomeni pa to, da lahko drugim govorcem oporekato njihovo 'živo' rabo, saj njim jezikovni čut pač narekuje drugače (in v tem konkretnem primeru je njihov vzorec celo večinski).</p>
               <p xml:id="suss-arhiv-000381.p24">Za konec pa še nekaj. Pred kakim mesecem (ob času polfinalnih tekem Lige prvakov) sem na eni od slovenskih strani z novicami naletel na tale stavek, ki opisuje napredovanje Juventusa v finale: "Na povratni polfinalni tekmi je na stadionu Delle Alpi s 3:1 (2:0) premagal madridskega Reala, ki je na prvi tekmi slavil z 2:1."</p>
               <p xml:id="suss-arhiv-000381.p25">Nekoliko me je zmotila raba "živega" sklona za madridski Real. Pa niti ne vem zakaj. Zdi se mi, da bi jaz v tem primeru raje uporabil "neživo" različico: ... premagal madridski Real, ki je ...</p>
               <p xml:id="suss-arhiv-000381.p26">No, na 'živost' poimenovanj športnih klubov ('Partizan', 'Slovan', 'Real', 'Porto' ...) smo se osredotočili v <ref target="#suss-arhiv-000385">temle odgovoru</ref>
               </p>
               <p xml:id="suss-arhiv-000381.p27">O podobni tematiki razpravlja tudi <ref target="#suss-arhiv-000098">ta odgovor</ref>, verjetno pa lahko v našem arhivu najdete še kakšen odgovor na to temo.</p>
               <p xml:id="suss-arhiv-000381.p28">Dovolj!</p>
               <p xml:id="suss-arhiv-000381.p29">(10 . 6. 2003)</p>
            </div>
            <div type="reference" xml:id="suss-arhiv-000381.div3">
               <p xml:id="suss-arhiv-000381.p30">Glej tudi: <ref target="#suss-arhiv-000098">Razlika med živim in neživim pri sklanjanju samostalnikov moškega spola</ref>.</p>
               <p xml:id="suss-arhiv-000381.p31">Glej tudi: <ref target="#suss-arhiv-000385">Živost športnih klubov</ref>.</p>
            </div>
         </div>
         <div type="article" xml:id="suss-arhiv-000382"
              corresp="http://www2.arnes.si/~lmarus/suss/arhiv/suss-arhiv-000382.html">
            <head>Opuščanje števnikov v predložnih zvezah</head>
            <byline>Rok Žaucer</byline>
            <list type="keywords">
               <item>pravopis</item>
               <item>slovenščina</item>
               <item>števnik</item>
               <item>predložna zveza po</item>
               <item>opuščanje števnikov</item>
            </list>
            <div type="question" xml:id="suss-arhiv-000382.div1">
               <p xml:id="suss-arhiv-000382.p1">Imam nekaj vprašanj v zvezi z jezikovnimi navadami naših športnih poročevalcev:</p>
               <p xml:id="suss-arhiv-000382.p2">1. Kaj menite o izpuščanju števnika en/ena/eno? Verjetno se v mnogih primerih to sme, vendar v zadnjem času opazujem, da nekateri športni komentatorji dosledno izpuščajo ta števnik tudi v zvezah kot je npr. 'oba sta dosegla po gol'. Ali je to prav?</p>
               <p xml:id="suss-arhiv-000382.p3">2. Ali je pravilno reči 'ni izpeljal proge'? Izpelje se načrt ali tudi matematični izrek, proga pa se po mojem zvozi.</p>
               <p xml:id="suss-arhiv-000382.p4">3. Nekateri radi uporabljajo izraz 'zunanji del mreže'. Ali se mreža deli na notranji in zunanji del?</p>
               <p xml:id="suss-arhiv-000382.p5">4. Kaj menite o takile sklanjatvi: 'Barcelona je premagala Reala, Inter pa Bayerna'?</p>
               <p xml:id="suss-arhiv-000382.p6">5. Zelo me moti izraz 'slaviti' kot sinonim za 'zmagati'. Zasledil sem celo take zveze: 'Letos mu še ni uspelo slaviti' ali 'Čeprav je slavil na povratni tekmi, se ni uvrstil v naslednji krog'.</p>
               <p xml:id="suss-arhiv-000382.p7">Najbolj me moti, ker se slabe navade tako hitro širijo od človeka do človeka in z medija na medij. Lahko bi jih naštel še veliko, vesel pa bom, če boste kaj povedali o katerem od naštetih vprašanj.</p>
               <p xml:id="suss-arhiv-000382.p8">Hvala in lep pozdrav,</p>
            </div>
            <div type="answer" xml:id="suss-arhiv-000382.div2">
               <p xml:id="suss-arhiv-000382.p9">Odgovor na <ref target="#suss-arhiv-000383">drugo vprašanje</ref>.</p>
               <p xml:id="suss-arhiv-000382.p10">Odgovor na <ref target="#suss-arhiv-000384">tretje vprašanje</ref>.</p>
               <p xml:id="suss-arhiv-000382.p11">Odgovor na <ref target="#suss-arhiv-000385">četrto vprašanje</ref>.</p>
               <p xml:id="suss-arhiv-000382.p12">Odgovor na <ref target="#suss-arhiv-000386">peto vprašanje</ref>.</p>
            </div>
            <div type="comment" xml:id="suss-arhiv-000382.div3">
               <p xml:id="suss-arhiv-000382.p13">1. Kaj menite o izpuščanju stevnika en/ena/eno? [...] npr. 'oba sta dosegla po gol'. [...]</p>
            </div>
            <div type="answer" xml:id="suss-arhiv-000382.div4">
               <p xml:id="suss-arhiv-000382.p14">Vaše prvo vprašanje sem si prišparal za na konec. Razlog za to je preprost: vprašanje je vse prej kot preprosto. Na 'prvo žogo' vam lahko le pritrdim, da se tudi meni taka raba ne zdi v skladu z mojo ponotranjeno slovnico (še jasnejše kot z golim edninskim samostalnikom se mi deviantnost kaže z golim dvojinškim samostalnikom, npr. *vsak sta dala po gola; vsak sta dala po dva gola, vendar bi veljalo dodati, je opuščanje števnikov v samostalniških zvezah v dvojini še dodatno omejeno, tako da ta primerjava ni ravno nek argument proti izpuščanju števnika 'ena') -- ne pomeni pa to seveda, da ni možno, da so zadevni poročevalci slovnico izrazov z besedico 'po' ponotranili drugače, in je v njihovem sistemu torej taka raba sprejemljiva. Razlaga, zakaj mi vaši primeri bolj ali manj niso sprejemljivi, pa ta hip na žalost presega moje poznavanje obnašanja zvez s 'po'.</p>
               <p xml:id="suss-arhiv-000382.p15">(5. 4. 2004)</p>
            </div>
         </div>
         <div type="article" xml:id="suss-arhiv-000383"
              corresp="http://www2.arnes.si/~lmarus/suss/arhiv/suss-arhiv-000383.html">
            <head>Ali se progo izpelje ali izvozi</head>
            <byline>Rok Žaucer</byline>
            <list type="keywords">
               <item>pravopis</item>
               <item>slovenščina</item>
               <item>glagolske zveze s predmetom</item>
               <item>izpeljati progo</item>
               <item>novinarski jezik</item>
            </list>
            <div type="question" xml:id="suss-arhiv-000383.div1">
               <p xml:id="suss-arhiv-000383.p1">Imam nekaj vprašanj v zvezi z jezikovnimi navadami naših športnih poročevalcev:</p>
               <p xml:id="suss-arhiv-000383.p2">1. Kaj menite o izpuščanju števnika en/ena/eno? Verjetno se v mnogih primerih to sme, vendar v zadnjem času opazujem, da nekateri športni komentatorji dosledno izpuščajo ta števnik tudi v zvezah kot je npr. 'oba sta dosegla po gol'. Ali je to prav?</p>
               <p xml:id="suss-arhiv-000383.p3">2. Ali je pravilno reči 'ni izpeljal proge'? Izpelje se načrt ali tudi matematični izrek, proga pa se po mojem zvozi.</p>
               <p xml:id="suss-arhiv-000383.p4">3. Nekateri radi uporabljajo izraz 'zunanji del mreže'. Ali se mreža deli na notranji in zunanji del?</p>
               <p xml:id="suss-arhiv-000383.p5">4. Kaj menite o takile sklanjatvi: 'Barcelona je premagala Reala, Inter pa Bayerna'?</p>
               <p xml:id="suss-arhiv-000383.p6">5. Zelo me moti izraz 'slaviti' kot sinonim za 'zmagati'. Zasledil sem celo take zveze: 'Letos mu še ni uspelo slaviti' ali 'Čeprav je slavil na povratni tekmi, se ni uvrstil v naslednji krog'.</p>
               <p xml:id="suss-arhiv-000383.p7">Najbolj me moti, ker se slabe navade tako hitro širijo od človeka do človeka in z medija na medij. Lahko bi jih naštel še veliko, vesel pa bom, če boste kaj povedali o katerem od naštetih vprašanj.</p>
               <p xml:id="suss-arhiv-000383.p8">Hvala in lep pozdrav,</p>
            </div>
            <div type="answer" xml:id="suss-arhiv-000383.div2">
               <p xml:id="suss-arhiv-000383.p9">Odgovor na <ref target="#suss-arhiv-000382">prvo vprašanje</ref>.</p>
               <p xml:id="suss-arhiv-000383.p10">Odgovor na <ref target="#suss-arhiv-000384">tretje vprašanje</ref>.</p>
               <p xml:id="suss-arhiv-000383.p11">Odgovor na <ref target="#suss-arhiv-000385">četrto vprašanje</ref>.</p>
               <p xml:id="suss-arhiv-000383.p12">Odgovor na <ref target="#suss-arhiv-000386">peto vprašanje</ref>.</p>
            </div>
            <div type="comment" xml:id="suss-arhiv-000383.div3">
               <p xml:id="suss-arhiv-000383.p13">2. Ali je pravilno reči 'ni izpeljal proge'? [...] proga pa se po mojem zvozi.</p>
            </div>
            <div type="answer" xml:id="suss-arhiv-000383.div4">
               <p xml:id="suss-arhiv-000383.p14">Med smučanjem z Zvoha lahko peljemo bolj po sredini ali bolj ob robu proge, lahko se peljemo po hribu navzdol, lahko vozimo po kucljih, lahko se nonstop vozimo po isti progi. Med obema glagoloma in obema oblikama obeh glagolov (s 'se' ali brez 'se') so tako pomenske kot strukturnovezljivostne razlike, vendar ni dvoma, da vse naštete rabe obstajajo. Razlike med glagolskimi pari, kot so 'voziti'/'peljati', 'tekati'/'teči', 'lezti'/'laziti', 'nesti'/'nositi', so bile nekoč sistematične, vendar so se kasneje po posameznih parih v različni meri in na različne načine zabrisale. Ko pa na te glagole natikamo še predpone, so razlike še bolj zabrisane, tako da ekstrapoliranje z razlik med nepredponskimi podstavnimi glagoli (s sinhronega stališča) verjetno ne bo ravno plodovito.</p>
               <p xml:id="suss-arhiv-000383.p15">Vsekakor na smučkah lahko po progi ali po hribu navzdol tako 'peljemo' kot 'vozimo'. 'A ju vidiš, Peter pelje po desni Tone pa po levi?' Taki rabi bi lahko pripisali pomen 'premikati se na določen način'. Že nepredponski 'peljati' ima tudi prehodno rabo tipa 'na zadnjem treningu sem vitransko ciljno strmino peljal brez večjih napak, na tekmi sem pa malo zašuštral'. Še bolj običajno je to s predponskim 'od-peljati': 'na zadnjem treningu sem vitransko ciljno strmino odpeljal brez večjih napak'. Predponski glagoli se od svojih nepredponskih različic često razlikujejo (med drugim) v tem, da so prehodni, npr. *pisati dolg - od-pisati dolg; *pisati Petra - iz-pisati Petra. Podobno ne vidim zadržkov, da predpona na glagolu 'iz-peljati' -- četudi za koga nepredponski 'peljati' ne more biti prehoden -- ne bi imela podobnega učinka, torej da bi uvedla prehodno vezavo, torej 'iz-peljati progo'. Enako se zgodi z '(i)z-voziti progo'. Zakaj menite, da bi bilo to možno samo z 'voziti' ne pa s 'peljati', mi ni jasno. Z drugimi besedami, ni mi jasno, kakšna slovnična ali pomenoslovna načela naj bi oblika 'izpeljati' kršila. Parafraza za 'izpeljati/zvoziti progo' bi lahko bila 'priti iz proge (tj. skozi progo, do konca proge) peljaje/vozec'.</p>
               <p xml:id="suss-arhiv-000383.p16">Rabo 'izpeljati ovinek' beleži tudi Slovar slovenskega knjižnega jezika <lb/>(SSKJ, http://bos.zrc-sazu.si/index.html): <hi rend="italic">izpeljati -- (žargonsko, avtomobilizem) zaradi prevelike hitrosti ni mogel izpeljati ovinka</hi>
               </p>
               <p xml:id="suss-arhiv-000383.p17">Če športni poročevalci govorijo, da smučar ni izpeljal proge, gre seveda tudi za specializirano (žargonsko) rabo, namreč za športni žargon.</p>
               <p xml:id="suss-arhiv-000383.p18">Glagol '(i)zvoziti' v SSKJ celo nima pripisanega takega pomena oziroma med ponazarjalnim gradivom nima tovrstnega primera. No, vseeno mislim, da ni dvoma, da so tudi zveze kot '(i)zvoziti ovinek/progo' v rabi dokaj razširjene. Za pisno slovenščino si potrditev lahko poiščete v korpusu dostopnem na: http://bos.zrc-sazu.si/index.html (za govorno slovenščino pa takih podatkov na žalost ne boste ravno z lahkoto našli). Sam v tem pomenu gotovo uporabljam tako 'izpeljati/speljati' kot 'zvoziti'.</p>
               <p xml:id="suss-arhiv-000383.p19">Na podlagi rabe glagolov 'peljati (se)' in 'voziti (se)' v kontekstu smučanja ali avtomobilske vožnje kaže, da tudi nadaljnja kombinacija s predpono iz-/s-/z- ne bi smela biti problematična. Morda pa katerega od teh glagolov uporabljate drugače, morda bolj omejeno, in za vas potem tudi nadaljnja kombinacija s predpono ne predstavlja logičnega nadaljevanja. Vendar se med različnimi govorci raba posameznih besed sem in tja vselej razhaja, pa zato ne moremo reči, da je naša raba prava, njihova pa neustrezna. Širjenje dometa glagolov na sorodne pomene pa v besedišču tudi ni ravno redek pojav.</p>
               <p xml:id="suss-arhiv-000383.p20">(5. 4. 2004)</p>
            </div>
         </div>
         <div type="article" xml:id="suss-arhiv-000384"
              corresp="http://www2.arnes.si/~lmarus/suss/arhiv/suss-arhiv-000384.html">
            <head>Ali se lahko zadane zunanji del mreže</head>
            <byline>Rok Žaucer</byline>
            <list type="keywords">
               <item>pravopis</item>
               <item>slovenščina</item>
               <item>novinarski jezik</item>
               <item>zunanja del mreže</item>
               <item>abstraktni samostalniki</item>
               <item>prenos pomena</item>
            </list>
            <div type="question" xml:id="suss-arhiv-000384.div1">
               <p xml:id="suss-arhiv-000384.p1">Imam nekaj vprašanj v zvezi z jezikovnimi navadami naših športnih poročevalcev:</p>
               <p xml:id="suss-arhiv-000384.p2">1. Kaj menite o izpuščanju števnika en/ena/eno? Verjetno se v mnogih primerih to sme, vendar v zadnjem času opazujem, da nekateri športni komentatorji dosledno izpuščajo ta števnik tudi v zvezah kot je npr. 'oba sta dosegla po gol'. Ali je to prav?</p>
               <p xml:id="suss-arhiv-000384.p3">2. Ali je pravilno reči 'ni izpeljal proge'? Izpelje se načrt ali tudi matematični izrek, proga pa se po mojem zvozi.</p>
               <p xml:id="suss-arhiv-000384.p4">3. Nekateri radi uporabljajo izraz 'zunanji del mreže'. Ali se mreža deli na notranji in zunanji del?</p>
               <p xml:id="suss-arhiv-000384.p5">4. Kaj menite o takile sklanjatvi: 'Barcelona je premagala Reala, Inter pa Bayerna'?</p>
               <p xml:id="suss-arhiv-000384.p6">5. Zelo me moti izraz 'slaviti' kot sinonim za 'zmagati'. Zasledil sem celo take zveze: 'Letos mu še ni uspelo slaviti' ali 'Čeprav je slavil na povratni tekmi, se ni uvrstil v naslednji krog'.</p>
               <p xml:id="suss-arhiv-000384.p7">Najbolj me moti, ker se slabe navade tako hitro širijo od človeka do človeka in z medija na medij. Lahko bi jih naštel še veliko, vesel pa bom, če boste kaj povedali o katerem od naštetih vprašanj.</p>
               <p xml:id="suss-arhiv-000384.p8">Hvala in lep pozdrav,</p>
            </div>
            <div type="answer" xml:id="suss-arhiv-000384.div2">
               <p xml:id="suss-arhiv-000384.p9">Odgovor na <ref target="#suss-arhiv-000382">prvo vprašanje</ref>.</p>
               <p xml:id="suss-arhiv-000384.p10">Odgovor na <ref target="#suss-arhiv-000383">drugo vprašanje</ref>.</p>
               <p xml:id="suss-arhiv-000384.p11">Odgovor na <ref target="#suss-arhiv-000385">četrto vprašanje</ref>.</p>
               <p xml:id="suss-arhiv-000384.p12">Odgovor na <ref target="#suss-arhiv-000386">peto vprašanje</ref>.</p>
            </div>
            <div type="comment" xml:id="suss-arhiv-000384.div3">
               <p xml:id="suss-arhiv-000384.p13">3 [...] 'zunanji del mreže'. Ali se mreža deli na notranji in zunanji del?</p>
            </div>
            <div type="answer" xml:id="suss-arhiv-000384.div4">
               <p xml:id="suss-arhiv-000384.p14">Ne vem, kaj vas moti, ali uporaba besede 'del' namesto recimo 'stran', ali pa bi vas motila tudi zveza 'zunanja stran mreže'. Ponudil vam bom dve razlagi, po prvi 'mreža' pomeni 'gol' (predmet), takemu fizičnemu objektu pa ljudje pripisujemo možnost delitve na notranji in zunanji del. Po drugi razlagi pa ima 'mreža' tudi v svojem pravem pomenu 'mreže' lahko notranjo in zunanjo stran.</p>
               <p xml:id="suss-arhiv-000384.p15">Gol pomeni vsaj troje. Abstraktni cilj v igri z žogo ('doseči gol', 'imeti dva gola prednosti'), predmet iz mreže in drogov ('Peter in Tone sta prestavila gol') in prostor, omejen z mrežo, drogovi in namišljeno pregrado med golovo črto in drogovi ('žoga je končala v golu'). Zadnja dva pomena sta sicer zelo blizu. Po podobnem kopitu prenašanja pomena rabimo izraz 'šola' tako za stavbo, kjer poteka pouk ('med potresom se je podrla šola'), kot za sam pouk ('A danes pa nimaš šole?'), pa tudi za recimo tečaj ('iti na poletno šolo kuhanja').</p>
               <p xml:id="suss-arhiv-000384.p16">Tudi pomen 'mreže' se lahko podobno razširi. Z mrežo lahko poimenujemo zgolj mrežo na splošno ali pa -- bolj specifično -- mrežo kot del gola. Ena pot razširitve z mreže kot del gola je seveda s poimenovanja dela na poimenovanje celote, torej da z 'mrežo' poimenujemo cel predmet 'gol'. To je v jeziku zelo pogosto. Druga pot razširitve z mreže kot del gola je prek tega, da mreža kot del gola zaznamuje mejo med tistim, kar bo štelo kot zadetek, in tistim, kar ne bo. S tem takoj pride tudi potencialna razširitev pomena na 'prostor, ki ga mreža omejuje'. S tem seveda pride spet možnost razširitve na poimenovanje predmeta.</p>
               <p xml:id="suss-arhiv-000384.p17">Če torej nekomu gol poleg abstraktnega cilja žogobrca (tj. zadetka) pomeni tudi predmet, sestavljen iz mreže in drogov, oziroma prostor, omejen z mrežo, drogovi in namišljeno pregrado med golovo črto in drogovi, potem je 'gol' primerljiv z vrečko, zabojem, kontejnerjem, škatlo, avtomobilom, hišo itd. Ti predmeti imajo notranjost, stvari lahko damo 'v vrečko/zaboj/kontejner/avto/gol', in ta notranjost je pač koncipirana kot del teh predmetov. Imajo pa tudi zunanjost, stvari lahko damo 'na zaboj/kontejner/avto/gol', stvari so lahko 'pred škatlo', 'za škatlo' itd. Nadalje, škatla ali kontejner ima na eni strani odprtino, skozi katero damo stvari v škatlo, temu običajno rečemo sprednja stran škatle. Enako odprtino ima gol, skoznjo pošljemo žogo v gol, govorimo lahko o sprednji strani gola. Tudi hiša ima lahko sprednjo stran, običajno s tem mislimo tisto stran, s katere je glavni vhod. In hišni zidovi imajo zunanji in notranji del. Prav nič neverjetno torej ni, da kdo z mrežo poimenuje tudi predmet 'gol'. Tovrstni predmeti pa imajo v naši percepciji sprednjo in zadnjo stran, še posebej kadar so votli, pa tudi zunanji in notranji del oziroma zunanjost in notranjost. Avto ima notranji del, to predstavlja ograjena votlina, kjer se vozimo, ima pa tudi zunanji del, ker če ga ne bi imel, z avtom pešca sploh ne bi mogli povoziti. Če nam 'mreža' pomeni tudi predmet 'gol', potem ima lahko tudi notranji in zunanji del.</p>
               <p xml:id="suss-arhiv-000384.p18">Z malo drugega konca pa se zadeve lahko lotimo takole. Da se distanciramo od 'mreže', vzemimo za primer 'ograjo'. Predstavljajte si žičnato 'ograjo', ki je enaka z obeh strani. Ali se deli na zunanjo in notranjo stran? Na prvi pogled ne. Vendar lahko vseeno rečemo 'z žogo je zadel notranjo/zunanjo stran ograje'. Z opisom 'zunanja stran ograje' določamo stran ograje z ozirom na tisto, kar ograja razmejuje, recimo naš vrt in ulico. 'Zunanja stran ograje' je torej 'ulična stran ograje', 'notranja stran ograje' pa je 'vrtna stran ograje'. V resnici sicer delimo prostor, saj rečemo tudi 'zadel je ograjo z zunanje strani'. 'Zunanja stran' se torej v bistvu nanaša na prostor na drugi strani abstraktne meje, za katero si pač pomagamo z ograjo. Vendar očitno tu brez težav preskočimo na rabo 'zunanja stran ograje', kar seveda ni presenetljivo, če 'ograjo' poistovetimo s prostorsko mejo. Tako ima lahko zunanjo in notranjo stran seveda tudi 'mreža', pač z ozirom na tisto, kar ločuje, to pa je prostor znotraj gola in prostor zunaj gola. Torej je povsem smiselno reči tudi 'z žogo je zadel zunanjo stran ograje / mreže'.</p>
               <p xml:id="suss-arhiv-000384.p19">Mogoče bi bila raba 'zunanja stran mreže/ograje' res bolj smiselna kot 'zunanji del mreže/ograje', vendar si tudi 'dela' v takih primerih ni nemogoče zamisliti. Stavek 'zunanji del žičnate ograje je čez zimo čisto zarjavel, notranji pa ne, ker smo ga jeseni pobarvali' se meni sliši povsem v redu. Načeloma se 'zunanji del mreže' sliši bolj smiselno, če imamo z 'mrežo' v mislih cel predmet ('gol') (prva razlaga), 'zunanja stran' pa če imamo v mislih zgolj 'mrežo' (ki pač ločuje dva prostora, 'gol' in 'negol') (druga razlaga). In verjetno 'mreža' danes vseeno poimenuje samo predmet, ki ga istovetimo z mejo med prostoroma, ne pa tudi predmeta 'gol', vsaj meni se normalno sliši 'zadel je zunanjo stran mreže', precej manj običajno pa se mi sliši 'Olimpijin hokejist je porinil jeseniškega vratarja, da je premaknil mrežo' ali pa 'Tine in Tone sta za en meter premaknila mrežo, potem pa smo začeli igrati'. Zadnja dva primera sta za moje uho res bolj nenavadna. V severnoameriški angleščini so med televizijskimi komentatorji hokeja običajni izrazi kot 'to drive/push to the net' 'pritiskati/drsati proti golu' ali 'move the net' 'premakniti gol', medtem ko se meni v slovenščini izraz 'drsati proti mreži' (ali že omenjeni 'premakniti mrežo') zdi dokaj nenavaden, precej bolj kot 'drsati proti golu' (ali 'premakniti gol'). Po drugi strani pa se mi 'zadel je zunanji del mreže' ne sliši prav zelo nenavadno. Morda gre za nekaj podobnega kot pri 'barvanju zunanjega dela žičnate ograje', kar sem omenil na začetku tega odstavka, morda pa gre za to, da se je pomen 'mreže' začel širiti tudi na poimenovanje predmeta 'gol', ni pa ta raba še povsem produktiva, oziroma za koga je, za koga pa (še) ni. (Tudi iz prve razlage se vidi, da verjetno ni čisto jasno, kje je pri zaboju/kontejnerju/avtu/ golu/hiši meja med 'delom' in 'stranjo'.) Od zunaj je zadel mrežo - zadel je zunanji del mreže.</p>
               <p xml:id="suss-arhiv-000384.p20">(5. 4. 2004)</p>
            </div>
         </div>
         <div type="article" xml:id="suss-arhiv-000385"
              corresp="http://www2.arnes.si/~lmarus/suss/arhiv/suss-arhiv-000385.html">
            <head>Živost športnih klubov</head>
            <byline>Rok Žaucer</byline>
            <list type="keywords">
               <item>pravopis</item>
               <item>slovenščina</item>
               <item>sklanjanje</item>
               <item>imena športnih klubov</item>
               <item>živost</item>
            </list>
            <div type="question" xml:id="suss-arhiv-000385.div1">
               <p xml:id="suss-arhiv-000385.p1">Imam nekaj vprašanj v zvezi z jezikovnimi navadami naših športnih poročevalcev:</p>
               <p xml:id="suss-arhiv-000385.p2">1. Kaj menite o izpuščanju števnika en/ena/eno? Verjetno se v mnogih primerih to sme, vendar v zadnjem času opazujem, da nekateri športni komentatorji dosledno izpuščajo ta števnik tudi v zvezah kot je npr. 'oba sta dosegla po gol'. Ali je to prav?</p>
               <p xml:id="suss-arhiv-000385.p3">2. Ali je pravilno reči 'ni izpeljal proge'? Izpelje se načrt ali tudi matematični izrek, proga pa se po mojem zvozi.</p>
               <p xml:id="suss-arhiv-000385.p4">3. Nekateri radi uporabljajo izraz 'zunanji del mreže'. Ali se mreža deli na notranji in zunanji del?</p>
               <p xml:id="suss-arhiv-000385.p5">4. Kaj menite o takile sklanjatvi: 'Barcelona je premagala Reala, Inter pa Bayerna'?</p>
               <p xml:id="suss-arhiv-000385.p6">5. Zelo me moti izraz 'slaviti' kot sinonim za 'zmagati'. Zasledil sem celo take zveze: 'Letos mu še ni uspelo slaviti' ali 'Čeprav je slavil na povratni tekmi, se ni uvrstil v naslednji krog'.</p>
               <p xml:id="suss-arhiv-000385.p7">Najbolj me moti, ker se slabe navade tako hitro širijo od človeka do človeka in z medija na medij. Lahko bi jih naštel še veliko, vesel pa bom, če boste kaj povedali o katerem od naštetih vprašanj.</p>
               <p xml:id="suss-arhiv-000385.p8">Hvala in lep pozdrav,</p>
            </div>
            <div type="answer" xml:id="suss-arhiv-000385.div2">
               <p xml:id="suss-arhiv-000385.p9">Odgovor na <ref target="#suss-arhiv-000382">prvo vprašanje</ref>.</p>
               <p xml:id="suss-arhiv-000385.p10">Odgovor na <ref target="#suss-arhiv-000383">drugo vprašanje</ref>.</p>
               <p xml:id="suss-arhiv-000385.p11">Odgovor na <ref target="#suss-arhiv-000384">tretje vprašanje</ref>.</p>
               <p xml:id="suss-arhiv-000385.p12">Odgovor na <ref target="#suss-arhiv-000386">peto vprašanje</ref>.</p>
            </div>
            <div type="comment" xml:id="suss-arhiv-000385.div3">
               <p xml:id="suss-arhiv-000385.p13">4. [...] 'Barcelona je premagala Reala, Inter pa Bayerna'?</p>
            </div>
            <div type="answer" xml:id="suss-arhiv-000385.div4">
               <p xml:id="suss-arhiv-000385.p14">Vsekakor opažam, da se v kontekstu športnih klubov rabi tako 'živi' tožilnik kot 'neživi' tožilnik. Podobno kot so samostalniške besede lahko ženskega (žaga), moškega (žebelj) ali srednjega spola (kladivo), izrazajo samostalniške besede tudi kategorijo živosti. Razlikovanje po živosti pride do izraza sicer samo v tožilniku samostalniških besed moškega spola. Edninski tožilnik od besede 'konj' je tako 'konja', ker ima beseda oznako 'živo', medtem ko je tožilnik od 'stol' kar 'stol', ne 'stola' (*vidim stola), ker ima 'stol' oznako 'neživo'. Taka in podobna razlikovanja samostalniških besed po jezikih niso redka.</p>
               <p xml:id="suss-arhiv-000385.p15">Deloma se seveda oznaka 'živo', če jo razumemo bolj ali manj dobesedno, ne sklada z razlikovanjem med Toporišičevo skupino človek/žival/bitje/bitjeliko in vsem ostalim. Toporišič v Slovenski slovnici tako navaja -- kot izjeme -- poimenovanja vrst vin, če so enakoglasna s poimenovanji za prebivalce kraja (Peter pije vipavčana / *vipavčan), poimenovanja vrst vozil (voziti forda), imena planetov (srečati Marsa/Mars), poimenovanja bolezni (imeti raka), kart (potegniti asa) in -- imen športnih društev (premagati Hajduka/Železničarja/Partizana/Kladivarja).</p>
               <p xml:id="suss-arhiv-000385.p16">Taka raba z imeni športnih moštev vsekakor ni nobena novost, zabeležena je že vsaj v prvi izdaji Toporišičeve Slovenske slovnice, se pravi v sedemdesetih letih prejšnjega stoletja. Še več, Toporišič v teh primerih celo beleži samo 'živo' sklanjanje in ne kakšne dvojnične rabe, kot recimo pri planetih (srečati Marsa/Mars).</p>
               <p xml:id="suss-arhiv-000385.p17">Moj jezikovni čut se sicer nagiba v vašo stran, torej sklanjanje teh besed kot neživih. Torej: Olimpija je sredi Beograda potolkla Partizan. Še bolj jasno kot v primeru Partizana bi kot neživo sklanjal Real: Olimpija je sredi Madrida potolkla Real. Za Inter pa mogoče tudi noben poročevalec ne bi rekel, da je Olimpija sredi Milana potolkla Interja, prav tako ne, da je Olimpija potolkla Galatasaraya, Panathinaikosa itd. Vendar lahko po drugi strani takoj dodam tudi to, da ko smo pred dobrimi desetimi leti s prijatelji hodili igrat košarko v Športno društvo Partizan, sem jaz doma rekel, da grem v Partizan, kolega, ki me je poklical, pa mi je rekel, naj pridem čez pol ure v Partizana. (Tu smo s 'Partizan' sicer verjetno poimenovali bolj fizični kraj, kompleks košarkarškega igrišča, dveh teniških igrišč, gugalnic itd, pa vendar, kontrast med mojim in kolegovim govorom odseva isto 'živo' - 'neživo' razliko med najinima rabama imena nekega neživega koncepta.)</p>
               <p xml:id="suss-arhiv-000385.p18">Vsekakor je treba reči, da očitno obstajata pri športnih klubih obe sklanjatvi. Pri poimenovanjih, ki so prenešena s človeških poimenovanj (Partizan/Slovan/Železničar), je 'živa' sklanjatev verjetno 'lažje' dostopna in se je hitreje poslužimo. Po drugi strani poimenovanje, ki prihaja od imena mesta (torej slovnično nežive besede), lahko zavira 'živo' sklanjatev imena kluba -- mesto Porto, kot mesta nasploh, sklanjamo 'neživo' (prišel sem v Porto), in posledično še tudi 'živo' sklanjanje nogometnega kluba Porto zdi dokaj neverjetno (??Olimpija je potolkla Porta/Portota). Do določene mere igra zame vlogo tudi naglas, tako mi je 'živa' sklanjatev v primeru Hajduka sprejemljivejša, če naglasim ime na -u- (?Olimpija je sredi Splita potolkla HajdUka) kot če naglasim ime na -a- (??Olimpija je sredi Splita potolkla HAjduka). Možno je, da je eden od vzorcev močneje prisoten kot drugi, da je eden v porastu in drugi v upadu, da je raba enega in drugega pogojena s starostjo govorca, da eden ali drugi prihaja v slovenščino pod vplivom kakega tujega jezika in tako naprej. (Seveda je možno, da gre pri poročevalcih za vpliv priročnikov, kot je Slovenska slovnica, torej da športnim klubom pripisujejo živost zaradi sledenja tovrstnim priročnikom -- vendar za to nimamo prav nobenih dokazov, zato bi bila taka trditev grda špekulacija.) Dejstvo je, da se razlikovanje po živosti včasih prenaša na razne pomenske skupine samostalniških besed, in dandanašnji je pač tako, da je -- za nekatere govorce slovenščine -- med takimi skupinami tudi skupina športnih klubov. Ali so taki govorci v manjšini ali v večini, ne vem, vendar tudi če so v manjšini, to ne pomeni, da je njihova raba napačna (četudi nas ostale govorce raba, ki odstopa od naše, lahko zbode). Njihova raba pač sledi drugemu vzorcu. In tudi to, da enega oziroma drugega vzorca nekdo ne uporablja pri vseh članih posamezne skupine, torej pri vseh športnih klubih, ni nič 'napačnega'. Za nekoga ima lahko pač Partizan oznako 'živo' Galatasaray pa oznako 'neživo'. Tudi meni, čeprav bi obe imeni klubov sklanjal 'neživo', je 'živa' raba pri imenu Partizan vsekakor veliko bližje kot pri imenu Galatasaray. Takih (navideznih) 'nedoslednosti' je v besedišču veliko, razlogi zanje so lahko zelo raznoliki, kakšno načrtno izganjanje, češ da gre za 'nelogičnosti', pa nima ne smisla, ne podlage in običajno tudi ne uspeha.</p>
               <p xml:id="suss-arhiv-000385.p19">Na sorodno vprašanje smo nekoč že odgovarjali, odgovor si lahko preberete <ref target="#suss-arhiv-000098">tule</ref>.</p>
               <p xml:id="suss-arhiv-000385.p20">(5. 4. 2004)</p>
            </div>
            <div type="reference" xml:id="suss-arhiv-000385.div5">
               <p xml:id="suss-arhiv-000385.p21">Glej tudi: <ref target="#suss-arhiv-000098">Razlika med živim in neživim pri sklanjanju samostalnikov moškega spola</ref>.</p>
               <p xml:id="suss-arhiv-000385.p22">Glej tudi: <ref target="#suss-arhiv-000381">Živost avtomobilskih imen</ref>.</p>
            </div>
         </div>
         <div type="article" xml:id="suss-arhiv-000386"
              corresp="http://www2.arnes.si/~lmarus/suss/arhiv/suss-arhiv-000386.html">
            <head>Slaviti ali zmagati</head>
            <byline>Rok Žaucer</byline>
            <list type="keywords">
               <item>pravopis</item>
               <item>slovenščina</item>
               <item>novinarski jezik</item>
               <item>slaviti</item>
               <item>zmagati</item>
            </list>
            <div type="question" xml:id="suss-arhiv-000386.div1">
               <p xml:id="suss-arhiv-000386.p1">Imam nekaj vprašanj v zvezi z jezikovnimi navadami naših športnih poročevalcev:</p>
               <p xml:id="suss-arhiv-000386.p2">1. Kaj menite o izpuščanju števnika en/ena/eno? Verjetno se v mnogih primerih to sme, vendar v zadnjem času opazujem, da nekateri športni komentatorji dosledno izpuščajo ta števnik tudi v zvezah kot je npr. 'oba sta dosegla po gol'. Ali je to prav?</p>
               <p xml:id="suss-arhiv-000386.p3">2. Ali je pravilno reči 'ni izpeljal proge'? Izpelje se načrt ali tudi matematični izrek, proga pa se po mojem zvozi.</p>
               <p xml:id="suss-arhiv-000386.p4">3. Nekateri radi uporabljajo izraz 'zunanji del mreže'. Ali se mreža deli na notranji in zunanji del?</p>
               <p xml:id="suss-arhiv-000386.p5">4. Kaj menite o takile sklanjatvi: 'Barcelona je premagala Reala, Inter pa Bayerna'?</p>
               <p xml:id="suss-arhiv-000386.p6">5. Zelo me moti izraz 'slaviti' kot sinonim za 'zmagati'. Zasledil sem celo take zveze: 'Letos mu še ni uspelo slaviti' ali 'Čeprav je slavil na povratni tekmi, se ni uvrstil v naslednji krog'.</p>
               <p xml:id="suss-arhiv-000386.p7">Najbolj me moti, ker se slabe navade tako hitro širijo od človeka do človeka in z medija na medij. Lahko bi jih naštel še veliko, vesel pa bom, če boste kaj povedali o katerem od naštetih vprašanj.</p>
               <p xml:id="suss-arhiv-000386.p8">Hvala in lep pozdrav,</p>
            </div>
            <div type="answer" xml:id="suss-arhiv-000386.div2">
               <p xml:id="suss-arhiv-000386.p9">Odgovor na <ref target="#suss-arhiv-000382">prvo vprašanje</ref>.</p>
               <p xml:id="suss-arhiv-000386.p10">Odgovor na <ref target="#suss-arhiv-000383">drugo vprašanje</ref>.</p>
               <p xml:id="suss-arhiv-000386.p11">Odgovor na <ref target="#suss-arhiv-000384">tretje vprašanje</ref>.</p>
               <p xml:id="suss-arhiv-000386.p12">Odgovor na <ref target="#suss-arhiv-000385">četrto vprašanje</ref>.</p>
            </div>
            <div type="comment" xml:id="suss-arhiv-000386.div3">
               <p xml:id="suss-arhiv-000386.p13">5. Zelo me moti izraz 'slaviti' kot sinonim za 'zmagati'. [...]</p>
            </div>
            <div type="answer" xml:id="suss-arhiv-000386.div4">
               <p xml:id="suss-arhiv-000386.p14">Kaj naj rečem, vas moti, drugi pa izraz mirno uporabljajo. Pri tovrstnih besediščnih pojavih je o 'prav - narobe' res nemogoče govoriti. 'Vseč - nevseč' se seveda kljub temu pojavlja, ampak to so povsem osebne preference, na podlagi katerih drugim ne moremo oporekati njihove drugačne rabe.</p>
               <p xml:id="suss-arhiv-000386.p15">Omenjena raba očitno res ni nova, saj jo -- kot specifiko novinarskega žargona -- beleži tudi SSKJ:<lb/>
                  <hi rend="italic">publ. naša ekipa je že tretjič slavila na prvenstvu (= zmagala)</hi>
               </p>
               <p xml:id="suss-arhiv-000386.p16">Ponudim vam lahko dve razlagi, kako je do take rabe prišlo.</p>
               <p xml:id="suss-arhiv-000386.p17">1. Glagol 'slaviti' ima po SSKJ dva pomena:<lb/>- izrazati splošno priznanje velike vrednosti, veljave ('narod slavi svoje junake')<lb/> - proslavljati kak pomemben dogodek ali spomin nanj; praznovati ('novo leto bomo slavili doma')</p>
               <p xml:id="suss-arhiv-000386.p18">Eden od pomenov glagola 'slaviti' je torej isti, kot ga ima 'proslavljati'. In rečemo tudi 'proslavljali smo pozno v noč', ne da bi istočasno specificirali, kaj smo proslavljali. Podobno se obnašajo še drugi glagoli, npr. 'brati', kjer lahko rečemo 'bral sem pozno v noč', premi predmet kot naprimer 'knjiga', 'članek' ali kaj tretjega, kar je tipično udeleženo pri branju, pa lahko ostaja neizrečeno, vendar je (po nekaterih teorijah) v pomenski razgradnji povedi vseeno prisotno. Če na oziroma po športni prireditvi nekdo 'slavi' oz. 'proslavlja', tipično slavi/proslavlja zmago. Na zvezo 'slaviti pozno v noč' lahko torej v konekstu športne tekme gledamo kot na zvezo, kjer je premi predmet (tipično 'zmaga') pač izpuščen, pomenska razgradnja glagolske zveze pa je vseeno npr. 'slaviti zmago'.</p>
               <p xml:id="suss-arhiv-000386.p19">Možno seveda je, da za koga glagol 'slaviti' nima več drugega pomena, ki mu ga pripisuje SSKJ, in je obdržal le prvega. 'Novo leto bomo slavili doma' se meni zdi rahlo čuden stavek, vsekakor ga nikdar ne bi izrekel ali zapisal, medtem ko mi je 'narod slavi svoje heroje' čisto običajen (knjižni) stavek. Vendar verjetno vsakršno 'slavljenje', tudi 'slavljenje herojev', pogosto sovpada s proslavljanjem, tako da je glagolu 'slaviti' težko popolnoma odreči pomen 'proslavljanja'. No, sploh pa nikjer ne piše, da če glagol 'slaviti' tako razumem jaz, da ga tako razumejo vsi slovensko govoreči. V knjižni slovenščini naj bi 'slaviti' po SSKJ vsekakor imel tudi pomen 'proslavljanja', televizijski novinarji pa se trudijo svoj govor približati knjižnemu (pa če nam je to vseč ali ne).</p>
               <p xml:id="suss-arhiv-000386.p20">2. Če je res, da je po tekmi nekdo slavil, nujno sledi tudi, da je tekmo dobil. (V običajnih razmerah, seveda. Možno je tudi, da je po tekmi nekdo slavil, ker se je s porazom samo desetih golov namesto petnajstih rešil izpada iz lige, kar je tudi razlog za slavje.) V opisu razpleta tekme formule ena lahko slišimo zadeve, kot je 'kanadčan Villeneuve je prvi prišel v cilj' ali 'kanadčan Villeneuve je prvi prevozil ciljno črto'. S tem smo povedali točno isto, kot če rečemo, da je zmagal. Smo se pa pri taki formulaciji oprli na zunajjezikovno dejstvo, da če nekdo prvi pride v cilj oziroma prevozi ciljno črto, tekmo pač dobi, zmaga. Z enakim opiranjem na zunajjezikovno znanje nam to, da je na oziroma po tekmi nekdo 'slavil', pove točno isto kot to, da je na tekmi zmagal. (Taka razlaga morda osvetli tudi rabo predloga 'na', saj tudi zmagamo 'na tekmi', medtem ko proslavljamo običajno 'po tekmi'.)</p>
               <p xml:id="suss-arhiv-000386.p21">(5. 4. 2004)</p>
            </div>
            <div type="comment" xml:id="suss-arhiv-000386.div5">
               <p xml:id="suss-arhiv-000386.p22">Najbolj me moti, ker se slabe navade tako hitro sirijo od človeka do človeka in z medija na medij.</p>
            </div>
            <div type="answer" xml:id="suss-arhiv-000386.div6">
               <p xml:id="suss-arhiv-000386.p23">Kot ste verjetno že zaznali, vam tule ne bom čisto pritrdil. Lahko vas pozovem, da definirate slabo navado. Edino, kar lahko razberem npr. v primeru sklanjanja športnih klubov, je namreč to, da vas vzorec, ki odstopa od vašega, 'moti'. Ne razumite narobe, tudi mene marsikaj moti, nasploh imamo ljudje to lastnost, da nas raba jezikovnega vzorca, ki se ne sklada z našim, moti. Ne pomeni pa to, da je nam tuja raba nujno 'napačna'. Pravzaprav se mi celo zdi (sodim po sebi), da ko slišimo pravo neslovničnost (npr. *Kom si šel v hribe z?), nas to niti ne 'moti', v hipu si jo pri sebi popravimo in zadevo odpravimo kot jasno napako. Ko pa -- vi in jaz -- večkrat slišiva, da je Olimpija premagala Reala, veva, da ni šlo za neslovničnost v enakem pomenu, veva, da čeprav je taka raba morda neslovnična/nesprejemljiva v najinem jezikovnem sistemu, je v slovenščini razširjena in da torej obstaja tudi nek drug sistem, v katerem je tak vzorec slovničen/sprejemljiv. Take zadeve pa nas zbodejo na precej bolj moteč način. Vendar kot rečeno, to še ne pomeni, da gre za 'napako', in zato je vse, kar lahko v takih primerih naredimo, da si priznamo, da se je jezik morda spremenil ali pa da že dolgo časa poleg našega vzorca obstaja še nek drug vzorec, boljši oziroma slabši pa ni ne eden ne drug, samo različna sta, vsak pač sledi svojim pravilom.</p>
               <p xml:id="suss-arhiv-000386.p24">(5. 4. 2004)</p>
            </div>
         </div>
         <div type="article" xml:id="suss-arhiv-000387"
              corresp="http://www2.arnes.si/~lmarus/suss/arhiv/suss-arhiv-000387.html">
            <head>Zakaj nihče ne bere ŠUSS-a</head>
            <list type="keywords">
               <item>obisk spletne strani</item>
            </list>
            <div type="question" xml:id="suss-arhiv-000387.div1">
               <p xml:id="suss-arhiv-000387.p1">Ko sem iz firbca našel te strani in ker vsem ljubitelj LEPEGA ne morem mimo dejstva kako malo je bilo obiskov na teh internetnih straneh....</p>
               <p xml:id="suss-arhiv-000387.p2">Vzrokov je lahko več. kateri je po vašem VAŠ, meni se ponuja obisk od leta 2001 pri številki8 števca 4322 SUMLJIV... isto nizek za SAZU...okoli 4000 obiskov pri populaciji 2 mio pomeni nerazviti INTERNET....nevedenje in PREMALO spodbud s strani ŠOL !!! Kakšen je vaš nosilec VZROKa ....?</p>
               <p xml:id="suss-arhiv-000387.p3">strani obiska o katerem govorim : http://bos.zrs-sazu.si/sskj.html</p>
               <p xml:id="suss-arhiv-000387.p4">in sploh: spletni slovarji_ na naslovu: www.sigov.si/slovar.html:</p>
            </div>
            <div type="answer" xml:id="suss-arhiv-000387.div2">
               <p xml:id="suss-arhiv-000387.p5">Nisem prav prapričan, da je 4300 (sedaj že skoraj 5000) obiskovalcev v slabih dveh letih tako neznansko malo. To je okoli osem obiskovalcev na dan. Kakšne tehtne primerjave sicer ne bi znal narediti, na internetu pa tudi nisem uspel najti kakšnih uporabnih primerjalnih podatkov. Vsekakor pa drži, da bi obisk lahko bil višji.</p>
               <p xml:id="suss-arhiv-000387.p6">Eden od vzrokov za nizek obisk naših strani je prav gotovo nerazvit internet. Koliko se v šoli spodbuja ogedovanje naših in podobnih strani, ki jih navajate, ne vemo, lahko pa povemo, da vprašanja dijakov in njihovih staršev, ki jih zanima, kakšen pravopis neki uporablja učiteljica slovenščine, niso tako redka. Ker torej spodbujamo razmišljanje z lastno glavo, smo morda tudi majhen trn v peti učiteljev slovenščine, tako da oni morda res nimajo razlogov, da bi nas še dodatno reklamirali.</p>
               <p xml:id="suss-arhiv-000387.p7">Precej pomembnejši razlog za neprevelik obisk naših strani pa je gotovo naše triletno delno mirovanje. Kot se da prebrati v zgodovini Šussa (http://www2.arnes.si/~lmarus/suss/zgodovina.html), je Šuss deloma prenehal delovati leta 2000. Od takrat smo se morali tudi preseliti s prejšnjega ustaljenega spletnega naslova, ki se je verjetno že dodobra prijel in je naveden tudi v našem zborniku itd. Verjetno je nekaj manj obiska tudi zaradi nedostopnosti starega naslova.</p>
               <p xml:id="suss-arhiv-000387.p8">(10. 6. 2003)</p>
            </div>
         </div>
         <div type="article" xml:id="suss-arhiv-000388"
              corresp="http://www2.arnes.si/~lmarus/suss/arhiv/suss-arhiv-000388.html">
            <head>O ujemanju sestavljenega osebka, II</head>
            <byline>Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>glagolsko ujemanje</item>
               <item>sestavljen osebek</item>
               <item>ujemanje v spolu</item>
            </list>
            <div type="question" xml:id="suss-arhiv-000388.div1">
               <p xml:id="suss-arhiv-000388.p1">kolikor vem, velja pravilo, da dobi glagol moško obliko, če sledi samostalnikom ženskega in srednjega spola. Torej: krave in teleta so se pasli. Zanima me, ali to pravilo velja brez izjem, ne glede na besedni red, tvornik, trpnik ... V nekaterih primerih bi namreč stavki zveneli zelo nenavadno. Primer: Treba je ugotoviti, ali so bili obravnavani vsa vprašanja in vse dejavnosti.</p>
               <p xml:id="suss-arhiv-000388.p2">Zanima me tudi, ali je stavek mogoče zapisati brez besede vse, pa bi kljub temu ostal slovnično pravilen ter pomensko nespremenjen.</p>
            </div>
            <div type="answer" xml:id="suss-arhiv-000388.div2">
               <p xml:id="suss-arhiv-000388.p3">Na podobno vprašanje smo nedolgo tega že odgovarjali. Vprašanje in odgovor (ki je že sam sestavljen iz dveh odgovorov) si lahko preberete <ref target="#suss-arhiv-000374">tukaj</ref>.</p>
               <p xml:id="suss-arhiv-000388.p4">Po pregledu odgovora, pa si preberite še nekaj o vašem konkretnem vprašanju. Olinčen odgovor govori o rahlo drugačnem tipu sestavljenih osebkov, a vam vseeno svetujem, da si najprej preberete odgovor, saj je način razmišljanja vseeno podoben.</p>
               <p xml:id="suss-arhiv-000388.p5">Pravilo, ki ste ga navedli, kakor jaz razumem slovenščino, ne velja. Morda, da je res kje zapisano, a to pravilo nikakor ni del moje slovenščine. Področje glagolskega ujemanja s sestavljenim osebkom je rahlo prekomplicirano, da bi se ga dalo preprosto uloviti z enostavnim pravilom. To je tudi ugotovitev zgoraj citiranega odgovora. Ujemanje na glagolu namreč ni odvisno samo od spola obeh delov osebka, s katerim naj bi se glagol ujemal, temveč tudi od vrstnega reda obeh delov oziroma natančneje od tega, kateri del osebka je bližji glagolu. Ker se v vašem primeru sestavljajo samostalniške zveze v množini, bom ignoriral vse variacije z dvojino itd.</p>
               <p xml:id="suss-arhiv-000388.p6">Kakor je nakazano že v olinčenem odgovoru, načeloma veljajo spodnje postavke (Sr = samostalniška zveza [SZ] srednjega spola, Že = SZ ženskega spola, Mo = SZ moškega spola). Naj dodam, da je tu govora o sprejemljivosti (raje kot o pravilnosti), ter da je navajana sprejemljivost običajno relativna. Zvezdica pred primerom torej načeloma pomeni 'precej manj sprejemljivo kot primer brez zvezdice'.</p>
               <p xml:id="suss-arhiv-000388.p7">
                  <hi rend="bold">1</hi>. Če glagol sledi sestavljenemu osebku Že+Sr, je najbolj normalno glagolsko ujemanje srednjega spola, medtem ko mi deluje ujemanje v ženskem ali moškem spolu slabo.<lb/> PRIMER:<lb/>
                  <hi rend="italic">krave in teleta so hotela iti na pašo</hi>
                  <lb/> (vs. ' *... <hi rend="italic">so hotele</hi> ...' in ' *... <hi rend="italic">so hoteli</hi> ...')</p>
               <p xml:id="suss-arhiv-000388.p8">
                  <hi rend="bold">2</hi>. Če glagol sledi sestavljenemu osebku Sr+Že, je najbolj (oz. edino) normalno glagolsko ujemanje ženskega spola, karkoli drugega deluje mojim ušesom nesprejemljivo (srednji spol morda manj nesprejemljivo kot moški).<lb/> PRIMER: <lb/>
                  <hi rend="italic">teleta in krave so hotele iti na pašo</hi>
                  <lb/> (vs. ' ?*... <hi rend="italic">so hotela</hi> ...' in ' *... <hi rend="italic">so hoteli</hi> ...')</p>
               <p xml:id="suss-arhiv-000388.p9">
                  <hi rend="bold">3</hi>. Če se glagol nahaja pred sestavljenim osebkom Sr+Že, je najbolj normalno glagolsko ujemanje srednjega spola, karkoli drugega se mi zdi nesprejemljivo (vendar je vseeno žensko ujemanje boljše od moškega). <lb/> PRIMER: <lb/>
                  <hi rend="italic">včeraj so hotela teleta in krave iti na pašo</hi>
                  <lb/> (vs. ' * ... <hi rend="italic">so hotele</hi> ...' in ' *... <hi rend="italic">so hoteli</hi> ...')</p>
               <p xml:id="suss-arhiv-000388.p10">
                  <hi rend="bold">4</hi>. Če se glagol nahaja pred sestavljenim osebkom Že+Sr, je najbolj normalno glagolsko ujemanje ženskega spola, karkoli drugega se mi sliši nesprejemljivo (vendar je vseeno srednje ujemanje boljše od moškega).<lb/> PRIMER: <lb/>
                  <hi rend="italic">včeraj so hotele krave in teleta iti na pašo</hi>
                  <lb/> (vs. ' *... <hi rend="italic">so hotela</hi> ...' in ' *... <hi rend="italic">so hoteli</hi> ...')</p>
               <p xml:id="suss-arhiv-000388.p11">
                  <hi rend="bold">5</hi>. Tudi če je osebek sestavljen iz SZ ženskega spola in SZ, ki je sicer srednjega spola, a katerega naravni spol je ženski, kot na primer 'dekle', je srednji spol še vedno sprejemljiv (postane pa bolj sprejemljiv tudi ženski spol). V tem primeru je ujemanje z moškim spolom na glagolu popolnoma nesprejemljivo.<lb/> PRIMER: <lb/>
                  <hi rend="italic">punce in dekleta so hotela dobiti žogo</hi>. <lb/> (vs. ' ... <hi rend="italic">so hotele</hi> ...' in ' *... <hi rend="italic">so hoteli</hi> ...')</p>
               <p xml:id="suss-arhiv-000388.p12">Z drugimi besedami, kakor mi ujemanje narekuje moj jezikovni čut, je pravilo, ki ga navajate, napačno. Ujemanje z moškim spolom je nesprejemljivo, ko v sestavljenem osebku ni samostalniške zveze moškega spola. Vaše pravilo načeloma velja za osebke sestavljene iz edninskih samostalniških zvez. V slednjem primeru je ujemanje moškega spola načeloma najboljše, vendar je tudi tam zgodba malo bolj komplicirana (o tem je več povedano v zgoraj olinčenem odgovoru).</p>
               <p xml:id="suss-arhiv-000388.p13">Po mojem okusu je torej bolje (ali če hočete bolj "pravilno") reči 'krave in teleta so se pasla' ter 'Treba je ugotoviti, ali so bila obravnavana vsa vprašanja in vse dejavnosti.'</p>
               <p xml:id="suss-arhiv-000388.p14">Kar se tiče razlike med tvornikom in trpnikom, moram priznati, da nanjo nikoli nisem pomislil, vedar lahko tudi dodam, da po spodaj navedenih primerih sodeč ni pomembna. Če kaj, se mi zdi, da je ujemanje v moškem spolu še za spoznanje slabše ('??' in '?*' sta različni stopnji nesprejemljivosti, kakor je razloženo v olinčenem odgovoru je lestivca od najbolj do najmanj sprejemljivega: BREZ ZNAKA &gt; ? &gt; ?? &gt; ?* &gt; * ):</p>
               <p xml:id="suss-arhiv-000388.p15">
                  <hi rend="bold">(1)</hi>
                  <lb/>
                  <hi rend="italic">krave in teleta so bila prodana včeraj </hi>
                  <lb/> (vs. ' ??... <hi rend="italic">so bile prodane</hi> ...' in ' *... <hi rend="italic">so bili prodani</hi> ...')<lb/>
                  <hi rend="bold">(2)</hi>
                  <lb/>
                  <hi rend="italic">teleta in krave so bile prodane včeraj </hi>
                  <lb/> (vs. ' ?*... <hi rend="italic">so bila prodana</hi> ...' in ' *... <hi rend="italic">so bili prodani</hi> ...')<lb/>
                  <hi rend="bold">(3)</hi>
                  <lb/>
                  <hi rend="italic">včeraj so bila prodana teleta in krave</hi>
                  <lb/> (vs. ' *... <hi rend="italic">so bile prodane</hi> ...' in ' *... <hi rend="italic">so bili prodani</hi> ...')<lb/>
                  <hi rend="bold">(4)</hi>
                  <lb/>
                  <hi rend="italic">včeraj so bile prodane krave in teleta</hi>
                  <lb/> (vs. ' *... <hi rend="italic">so bila prodana</hi> ...' in ' *... <hi rend="italic">so bili prodani</hi> ...')</p>
               <p xml:id="suss-arhiv-000388.p16">
                  <hi rend="bold">(5)</hi>
                  <lb/>
                  <hi rend="italic">krave in teleta so se prodala včeraj </hi>
                  <lb/> (vs. ' ?*... <hi rend="italic">so se prodale</hi> ...' in ' *... <hi rend="italic">so se prodali</hi> ...')<lb/>
                  <hi rend="bold">(6)</hi>
                  <lb/>
                  <hi rend="italic">teleta in krave so se prodale včeraj </hi>
                  <lb/> (vs. ' ?*... <hi rend="italic">so se prodala</hi> ...' in ' *... <hi rend="italic">so se prodali</hi> ...')<lb/>
                  <hi rend="bold">(7)</hi>
                  <lb/>
                  <hi rend="italic">včeraj so se prodala teleta in krave</hi>
                  <lb/> (vs. ' *... <hi rend="italic">so se prodale</hi> ...' in ' *... <hi rend="italic">so se prodali</hi> ...') <lb/>
                  <hi rend="bold">(8)</hi>
                  <lb/>
                  <hi rend="italic">včeraj so se prodale krave in teleta</hi>
                  <lb/> (vs. ' ?*... <hi rend="italic">so se prodala</hi> ...' in ' *... <hi rend="italic">so se prodali</hi> ...')</p>
               <p xml:id="suss-arhiv-000388.p17">Tudi v trpniku se glagol najlepše ujema z najbližjim delom osebka.</p>
               <p xml:id="suss-arhiv-000388.p18">Glede zadnjega dela vprašanja pa tole. Načeloma velja, da se v primerljivih primerih da izpustiti drugo pojavitev besedice (kvantifikatorja) 'vse'. Vendar pa stavka potem nista popolnoma primerljiva.</p>
               <p xml:id="suss-arhiv-000388.p19">
                  <hi rend="bold">(9)</hi>
                  <hi rend="italic">Pripeljal je vse prijatelje in vse prijateljice</hi>.<lb/>
                  <hi rend="bold">(10)</hi>
                  <hi rend="italic">Pripeljal je vse prijatelje in prijateljice</hi>.</p>
               <p xml:id="suss-arhiv-000388.p20">Primer (10) je namreč dvoumen, saj lahko pomeni tako to kar pomeni tudi primer (9), ali pa nekaj na temo 'pripeljal je vse prijatelje in nekaj prijateljic'.</p>
               <p xml:id="suss-arhiv-000388.p21">Enako velja, če podoben izpust naredimo v osebku:</p>
               <p xml:id="suss-arhiv-000388.p22">
                  <hi rend="bold">(11)</hi>
                  <hi rend="italic">Vsi prijatelji in vse prijateljice mu vsak dan pošljejo po en esemes</hi>.<lb/>
                  <hi rend="bold">(12)</hi>
                  <hi rend="italic">Vsi prijatelji in prijateljice mu vsak dan pošljejo po en esemes</hi>.</p>
               <p xml:id="suss-arhiv-000388.p23">Zdi se, da ima (12) dva pomena: pomen stavka (11) in nekaj na temo 'vsi prijatelji in nekaj prijateljic mu vsak dan pošlje po en esemese' (tu je zanimivo tudi ujemanje na glagolu ' *... pošiljajo ...')</p>
               <p xml:id="suss-arhiv-000388.p24">Tudi pri vašem primeru bi tako načeloma veljalo, da je stavek brez besedice 'vse' dvoumen.</p>
               <p xml:id="suss-arhiv-000388.p25">
                  <hi rend="bold">(13)</hi>
                  <hi rend="italic">Treba je ugotoviti, ali so bila obravnavana vsa vprašanja in dejavnosti</hi>
               </p>
               <p xml:id="suss-arhiv-000388.p26">Zdi se, da je to res. Naj poudarim, da tu ni govora o neslovničnosti, temveč le o pomenu stavka. Primer (13) je prav tako slovničen kot vaš stavek. Kaj ta dvoumnost pomeni, se pravi, ali je zaradi te rahle dvoumnosti besedica 'vse' opustljiva ali ne, pa boste najbolje vedeli sami.</p>
               <p xml:id="suss-arhiv-000388.p27">(21. 8. 2005)</p>
            </div>
            <div type="reference" xml:id="suss-arhiv-000388.div3">
               <p xml:id="suss-arhiv-000388.p28">Glej tudi: <ref target="#suss-arhiv-000374">O ujemanju sestavljenega osebka</ref>.</p>
            </div>
         </div>
         <div type="article" xml:id="suss-arhiv-000389"
              corresp="http://www2.arnes.si/~lmarus/suss/arhiv/suss-arhiv-000389.html">
            <head>O dvodelnih avtomobilskih imenih</head>
            <byline>Rok Žaucer in Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000389.div1">
               <p xml:id="suss-arhiv-000389.p1">Vljudno bi vas prosila za pomoč. Rada bi utemljila rabo moškega spola za pridevnik "nov" pred besedno zvezo Seat Altea (vrsta avtomobila znamke Seat).</p>
               <p xml:id="suss-arhiv-000389.p2">Prepričani smo, da je pravilna uporaba pridevnika: "NOVI SEAT ALTEA", toda ne najdemo ustrezne slovnične utemeljitve v priročnikih, ki jih imamo na razpolago.</p>
               <p xml:id="suss-arhiv-000389.p3">V medijih smo zasledili uporabo "nova Opel Astra" in menimo, da ta uporaba pridevnika ni pravilna, toda je javno sprejeta. Naša utemeljitev je nujna za ustrezno rabo slovenskega jezika in slovnice v oglaševanju.</p>
            </div>
            <div type="answer" xml:id="suss-arhiv-000389.div2">
               <p xml:id="suss-arhiv-000389.p4">Pozdravljeni.<lb/>Od vašega vprašanja sta minili že skoraj dve leti, in zelo verjetno tega odgovora sploh ne potrebujete več. Zgodba z nastajanjem odgovora sicer ni posebej komplicirana, sta pa zato vprašanje in odgovor toliko bolj. Odgovor smo začeli pisati kak mesec po prejetju vašega vprašanja in potem zašli v nerešljive uganke. Nikakor nam ni bilo jasno, kaj je boljše in kaj pravilnejše, in predvsem kako morebitno sprejemljivost/pravilnost sicer manj običajnega vzorca pojasniti oz. kakšno zgradbo mu pripisati. Nekako pri tem se je projekt odgovarjanja na vaše vprašanje ustavil avgusta 2004. Odgovor je bil takorekoč napisan, a avtor z zgradbeno razlago manj običajnega vzorca ni bil zadovoljen. S pregledovanjem in popravljanjem smo začeli odlašati in odlašati. Upam, da vam bo to, kar vam bom sedaj poslal, vseeno v kakšno pomoč, vsaj pri kakšnih bodočih jezikovnih zagatah podobne vrste. Vsekakor pa se opravičujemo za tako dolg molk.</p>
               <p xml:id="suss-arhiv-000389.p5">Pripet je rahlo spremenjen odgovor, kakor ga je Rok napisal -- in nad njim obupal -- avgusta 2004 (tedanje nadaljnje neuspešno iskanje zgradbene razlage, ki ga v pripetem odgovoru ni, je šlo v smeri postulacije neizraženega/ničtega jedra). Spodaj bom še sam dodal nekaj vrstic.</p>
               <p xml:id="suss-arhiv-000389.p6">Tako kot vam je tudi nam bolj naravno ujemanje pridevnika s prvim delom imena avtomobila, torej 'novi seat altea', a priznati moramo, da tudi drugačno ujemanje, ki je ravno tako v uporabi, ni nezaslišano. Kot je napisal že kolega v odgovoru, je verjetno sprejemljivost odvisna od poznavanja vrste in znamke avtomobila, kjer velja, da bolj ko nam je avtomobil tuj (manj po ušesih, ali zaradi očitne tujosti imena), težje sprejmemo ujemanje z drugim delom imena. Približno takšen trend najdemo tudi z Googlom (iskal sem samo po slovenskih straneh). Kot manj znane avtomobile sem preveril zveze 'toyota yaris', 'mazda 5' in 'fiat marea'. Pri vseh je v ospredju ujemanje z znamko avtomobila.</p>
               <p xml:id="suss-arhiv-000389.p7">novi toyota yaris - (16 strani / 1 različna)<lb/>nova toyota yaris - (51 / 16)</p>
               <p xml:id="suss-arhiv-000389.p8">novi mazda 5 - (5 / 3)<lb/>nova mazda 5 - (201 / 13)</p>
               <p xml:id="suss-arhiv-000389.p9">nova fiat marea - (1 / 1)<lb/>novi fiat marea - (6 / 2)</p>
               <p xml:id="suss-arhiv-000389.p10">Ravno obraten je rezultat pri bolj znanih avtomobilih oz. avtomobilih z bolj znanim drugim delom imena (astro imamo v Ljubljani za Bežigradom, sonato poznamo iz glasbene šole, fiesto iz španskih filmov, pando iz živalskega vrta ...). Ta iskanja niso najbolj verodostojna, a so vseeno uporabna za ugotavljanje trendov.</p>
               <p xml:id="suss-arhiv-000389.p11">novi opel astra - (4 / 4)<lb/>nova opel astra - (471 / 52)</p>
               <p xml:id="suss-arhiv-000389.p12">novi ford fiesta (1 / 1)<lb/>nova ford fiesta (15 / 29)</p>
               <p xml:id="suss-arhiv-000389.p13">novi hyundai sonata (5 / 1)<lb/>nova hyundai sonata (22 / 11)</p>
               <p xml:id="suss-arhiv-000389.p14">novi nissan micra (0 / 0)<lb/>nova nissan micra (28 / 10)</p>
               <p xml:id="suss-arhiv-000389.p15">novi fiat panda (114 / 11)<lb/>nova fiat panda (345 / 11)</p>
               <p xml:id="suss-arhiv-000389.p16">Vprašanje, kakšna oblika pridevnika je primernejša, je v bistvu vprašanje, kateri del imena je jedro imena. S tem na vprašanje nismo odgovorili, saj še vedno ne vemo, kako odgovoriti na to novo vprašanje. Zdi se, da bolj kot nam je kak del imena domač, lažje ga bomo postavili za jedro zveze. Tu moramo domačost razumeti kar se da široko. Lahko da poznamo besedo, ki je hkrati tudi ime, lahko da poznamo konkreten avto. Verjetno je način preverjanja domačosti tudi ugotavljanje, kaj je najobičajnejše krajšanje dolgega imena. Verjetno se boste strinjali, da ljudje govorijo o svojih astrah, pandah, fiestah (za sonato in micro sicer nisem prav prepričan, a si to lahko predstavljam), ne pa o svojem yarisu ali petici, če je govora o mazdi, (pri marei se zdi takšno opuščanje vseeno mogoče). No, seveda je takšno krajšanje vezano na naše poznavanje avtomobilov oziroma na njihovo popularnost. Če skušamo to aplicirati na vaš primer, bi si mislil, da bi bilo 'seat altea' precej lažje krajšati v 'seat' kot pa v 'altea' (a tu iz mene govori tudi moje nepoznavanje avtomobilov). Po tej logiki je seveda logično, da se bo pridevnik ujemal s prvim delom imena, saj je prvi del imena (torej 'seat') jedro.</p>
               <p xml:id="suss-arhiv-000389.p17">Imena avtomobilov so v Rokovem odgovoru primerjana z lastnimi imeni. 'Seat altea' je primerjano s 'Svetličič Marjeta' oz. 'Marjeta Svetličič', pač odvisno kako bomo zvezo 'seat altea' uporabljali/sklanjali. Primerjava je vsekakor možna, a preden ugotovimo, s čim ime avtomobila lahko primerjamo, se moramo najprej odločiti, kateri del imena je jedrn. Pa smo spet tam.</p>
               <p xml:id="suss-arhiv-000389.p18">Primerljiva so tudi imena drugih artiklov, recimo 'union smile', 'microsoft office' ... a si tudi tu ne moremo kaj dosti pomagati, saj se vsako ime obnaša rahlo drugače. Govorimo namreč o 'unionovem smilu' (ali pa kar o 'smilu', recimo, da je sprejemljivo reči tudi 'dajte mi prosim en union smile', četudi se sliši precej tuje) oz. 'unionovem ležaku', 'acer travelmateu', 'apple ibooku' (četudi je tu bolj smiselno krajšanje 'apple'), 'petzlov kroll' ... Tako da bi težko govorili o kakšnih pravilih.</p>
               <p xml:id="suss-arhiv-000389.p19">Še dodatno vprašanje je sklanjanje te zveze. Možni so vsaj trije načini (četrti je dodan zaradi svoje naravnosti, a ima za osnovo drugačno zvezo, več o njej je zapisano v rokovem odgovoru), od katerih sta načina 2 in 3 vsekakor boljša od načina 1. Med 2 in 3 pa se odločamo glede na to, kaj nam predstavlja jedro zveze.</p>
               <p xml:id="suss-arhiv-000389.p20">1. novi seat altea, novega seata altea, novemu seatu altea ...<lb/>2. novi seat altea, novega seata altee, novemu seatu altei ...<lb/> 3. nova seat altea, nove seat altee, novi seat altei ...<lb/> 4. nova seatova altea, nove seatove altee, novi seatovi altei ...</p>
               <p xml:id="suss-arhiv-000389.p21">Rok je v neki zgodnjejši eni verziji odgovora dodal še tale odstavek: <lb/>No, in pri tem lahko omenim tudi to, da bi zvezo 'z novo seat alteo' (ali 'z novim fiat puntom'), torej zvezo z nadaljnjim določanjem, sprejel z manj obotavljanja kot zvezo 's seat alteo' (ali 's fiat puntom'), torej brez nadaljnjega določanja (prim. tudi dokaj kilavi 'Seat altea je precej majhna' in sprejemljivejši 'Nova seat altea je precej majhna'). Dodam lahko, da situacija, kjer se ena oblika/vzorec začne razmeroma redovito pojavljati najprej v enem okolju in se v druga okolja postopoma širi šele naknadno, ni prav nič nenavadna. [V podobnem duhu lahko omenim še to, da ko gre v primeru 'seat altea' za imenovalniško zvezo, 'novi seat altea' vs. 'nova seat altea', me vleče v prvo varianto, ko pa gre za predložno zvezo, 'z novim seatom alteo / altea' vs. 'z novo seat alteo', ali pa za tožilniško zvezo, 'novega seata alteo / altea' vs. 'novo seat alteo', mi preferenca ni več tako jasna.])</p>
               <p xml:id="suss-arhiv-000389.p22">Dodatne težave nastopijo, če osnovnemu imenu dodamo še kakšno dodatno opisno oznako, recimo 'opel astra karavan', 'dizelska opel astra karavan' ter poskušamo novo ime sklanjati.</p>
               <p xml:id="suss-arhiv-000389.p23">Žal se je odgovarjanje sprevrglo v ugotavljanje možne zgradbe in naštevanje različnih možnosti. Očitno ste nam zastavili zares težko vprašanje (vsaj glede iskanja razlogov za pravilnost ene od obeh možnosti). Sicer pa bi vam lahko odgovorili tudi, da se zdi, da nobene od obeh možnosti ne moremo zlahka zavrniti kot neslovnične, saj se obe pojavljata v različnih zvezah in sta jezikovno živi. Za katero se odločimo v konkretnem primeru, pa je odvisno od vrste dejavnikov, od katerih vsi niti niso jezikovni (poznavanje avtomobila ...).</p>
               <p xml:id="suss-arhiv-000389.p24">Upamo, da vam bo ta "odgovor" kljub zamudi in nejasnosti vseeno kakorkoli v pomoč.</p>
               <p xml:id="suss-arhiv-000389.p25">Lanko (sledi še Rokov poskus odgovora)<lb/>24. 3. 2006</p>
               <p xml:id="suss-arhiv-000389.p26">####################</p>
               <p xml:id="suss-arhiv-000389.p27">Pozdravljeni.<lb/>V odgovoru bom namenoma zanemaril veliko začetnico pri imenih avtomobilskih proizvajalcev ipd. Večinoma bom govoril o avtomobilu 'opel astra', saj ga poznam in imam njegovo ime tudi že malo v ušesu, medtem ko nisem za 'seat alteo' (ali pa 'seata alteo' oz. 'seata altea') se nikoli slišal.</p>
               <p xml:id="suss-arhiv-000389.p28">Ustreznosti rabe 'novi seat altea' vam niti ni treba posebno utemeljevati. Če malo povprašate naokoli, boste hitro ugotovili, da se z zvezo ne zdi vse v najlepšem redu samo vam ampak tudi marsikomu drugemu, verjetno kar večini slovensko govorečih in verjetno tudi tistim, ki so zapisali '(nova) opel astra'. Kadar je tako, zveza gotovo ni neslovnična. Drugo pa je, če bi radi ne samo potrdili svojo rabo ampak istočasno kot napačno ovrgli drugo omenjeno rabo. Če se tudi druga raba zdi v redu nezanemarljivemu številu govorcev, potem to pomeni, da pač obstajata dve rabi. Seveda nikakor ni nujno, da se enemu in istemu govorcu zdita sprejemljivi obe; često bo marsikdo eno od obeh zavrgel kot nesprejemljivo. Ampak če se obe pojavljata (četudi pri različnih govorcih) nezanemarljivo pogosto, potem -- na ravni slovenščine kot jezika občeslovenske skupnosti -- skoraj gotovo ne moremo nobeni očitati neslovničnosti, nepravilnosti. Vcasih neustreznost razglasi pravopis, jezikovna norma, vendar to pomeni samo to, da je bilo odločeno (s stališča 'slovničnosti/pravilnosti' dokaj poljubno, recimo na podlagi (večinske) rabe v katerem od prestižnejših dialektov ali na podlagi zgodovinsko gledano starejše rabe), da se ena od rab odsvetuje v knjižnem jeziku, ki je po svoje deloma umeten konstrukt. Ne pove pa to ničesar o sprejemljivosti/ustreznosti posamezne rabe v katerikoli drugi jezikovni zvrsti in ničesar o njeni slovničnosti/pravilnosti.</p>
               <p xml:id="suss-arhiv-000389.p29">Da bi o dvojnicah, po kakršnih sprašujete, izrecno govorilo kakšno knjižnojezikovno pravopisno 'pravilo', ne vem. Tudi sami pravite, da odgovora v priročnikih ne najdete. No, v grobem bi se dalo reči, da normativno usmerjeni posamezniki in institucije/priročniki načeloma svetujejo -- za knjižni jezik -- da naj bojo dopolnila levo od jedra v pregibnih oblikah, kjer se le da. Kot primer, kjer to ni možno, se navajajo pridevniki kot 'fejst' ('s fejst punco'), 'poceni' ('s poceni pohištvom'), ki so že ustaljeni kot nepregibni, ter samostalniki kot 'špica' ('enga špica filma'), 'bomba' (z eno bomba punco'). Namesto 'Union pivo' naj bi v knjižnem jeziku torej rekli 'Unionovo pivo' ali 'pivo Union'.</p>
               <p xml:id="suss-arhiv-000389.p30">Dejansko Slovenski pravopis s tem vodilom verjetno zgolj sledi pogostostnemu vzorcu v slovenskem jeziku (ki se sicer morda spreminja); zveze jedra s pregibnim levim prilastkom, jedra z desnim prilastkom, jedra s predložno zvezo in jedra s svojilnim pridevnikom so že vsaka posebej verjetno pogostejša od zveze jedra z nepregibnim vrstnim pridevnikom.</p>
               <p xml:id="suss-arhiv-000389.p31">Na to temo si lahko preberete daljšo polemiko, ki jo je sprožil nek Šussov uporabnik:<lb/>http://www2.arnes.si/~lmarus/suss/arhiv/suss-arhiv-000294.html, <lb/> http://www2.arnes.si/~lmarus/suss/arhiv/suss-arhiv-000295.html</p>
               <p xml:id="suss-arhiv-000389.p32">Zveza '(nova) opel astra', kjer se zdi, da levo od jedra stoji nepregibna oblika 'opel', se s tem pravopisnim vodilom ne sklada, tako da vam s tega stališča daje knjižnojezikovna norma v izbiri med zvezama '(novi) opel astra' in '(nova) opel astra' prav. Svetovana oblika bi bila prva, kot primernejša dvojnica druge variante pa bi se ponudila poleg prve/vaše variante še recimo oblika '(nova) oplova astra' (v primeru seata, bi se zdelo možno se 'novi seatov (model) altea', pri oplovem modelu, pa to možnost verjetno ovira ustaljenost/poznanost besede in njen ustaljen ženski spol).</p>
               <p xml:id="suss-arhiv-000389.p33">Ali se bo posamezen govorec, ki se zaveda tako dejstva, da soobstajata dve rabi, kot dejstva, da je ena od teh večinska (potencialno tudi pravopisno normirana) in druga manjšinska, držal večinske rabe ali se odločil za manjšinsko, je seveda odvisno od marsičesa, od govorčevega jezikovnodružbenega statusa (napram naslovnikovemu) do namena besedila. V oglaševanju se laičnemu jezikoslovcu takole naivno kažeta vsaj dve perspektivi, ena je upoštevanje jezikovne večine, da se po nepotrebnem ne zamerimo potencialnim kupcem, druga je namerno neupoštevanje jezikovne večine, da oglas in z njim oglaševana znamka doseže publiciteto (četudi prek negativnih odzivov). No, zdi se mi, da neupoštevanje jezikovne večine v vašem primeru takega učinka ne bi moglo imeti, narava odstopa od norme se pač ne zdi dovolj signifikantna.</p>
               <p xml:id="suss-arhiv-000389.p34">Poglejmo sedaj na zvezo še mimo normativne rabe. S soobstojem dveh nezanemarljivo pogostih rab se postavi vprašanje, kakšnemu slovničnemu pravilu sledi ena in kakšnemu druga, oziroma kakšno zgradbo ima zveza '(novi) opel astra' in kakšno '(nova) opel astra'.</p>
               <p xml:id="suss-arhiv-000389.p35">Pridevniki tipa 'nov' se po spolu, številu in sklonu ujemajo z jedrom samostalniske zveze: 'nov avto', 'novo dete', 'nova slika'. Spolsko obliko pridevnika 'nov' torej določi spol samostalnika ('avto' -- moški spol, 'dete' -- srednji spol, 'slika' -- ženski spol). Iz tega lahko sklepamo, da je odločitev, katero obliko pridevnika bomo v zvezi pridevnika 'nov' in zveze 'seat altea' oz. 'opel astra' uporabili, načeloma odvisna od tega, kaj nam v zvezi 'seat altea' oz. 'opel astra' predstavlja jedro.</p>
               <p xml:id="suss-arhiv-000389.p36">Vzorca, ki ju omenjate, sta sledeča:<lb/>zveza 1: 'novi opel astra' <lb/> zveza 2: 'nova opel astra'</p>
               <p xml:id="suss-arhiv-000389.p37">(Dejansko skriva zveza 1 dve možnosti, kar se razkrije recimo v predložni zvezi: 'z novim oplom astra' in 'z novim oplom astro'. To razliko bom spodaj načeloma pustil ob strani.)</p>
               <p xml:id="suss-arhiv-000389.p38">1. Ujemanje oziroma pregibalno obrazilo na pridevniku 'nov' pove, da je v zvezi 1 jedro samostalnik moškega spola, kjer pa je edini možni kandidat beseda 'opel' (kot nakazano zgoraj, bi v primeru seata načeloma tudi beseda 'altea' lahko bila moškega spola, a, ker ta možnost ne deluje najnaravnejše, bo ostala ob strani). 'Astra' je potem takem ali ujemalni ('z novim oplom astro') ali neujemalni desni prilastek ('z novim oplom astra'). Parafraza bi bila '(novi) opel vrste/tipa astra'.</p>
               <p xml:id="suss-arhiv-000389.p39">Podobno zgradbo imajo tudi primerljive zveze: 'priljubljeni planet Venera', 'aluminijasta vponka Petzl', 'smučarski čevlji Alpina' itd.</p>
               <p xml:id="suss-arhiv-000389.p40">2. Kaj je jedro v zvezi 2, pa je manj jasno, kajti na prvi pogled se zdi, da ujemanje, ki ga uravnava skladnja, kaže eno, pomenska zgradba, ki načeloma odseva skladenjsko zgradbo, pa kaže drugo.</p>
               <p xml:id="suss-arhiv-000389.p41">2.1 Spolsko ujemanje na pridevniku 'nov' kaže, da je skladenjsko jedro zveze 2 samostalnik ženskega spola. Kandidatki bi načeloma lahko bili beseda 'astra' in beseda 'opel', vendar se zdi pripisovati besedi 'opel' ženski spol zelo nenaravno, saj se vedno uporablja kot samostalnik moškega spola: običajna raba je namreč 'Moj novi opel pelje odlično' in običajen svojilni pridevnik 'oplov', povsem nenaravno pa se sliši 'Moja nova opel pelje odlično' (z uporabo ničtih končnic primerljivo z ženskim imenom 'Karin') in svojilni pridevnik 'oplin'. Če je jedro beseda 'astra', je pojasnjen ženski sklon na pridevniku 'nova'. Vendar ob tem ostaja deloma nejasno naslednje vprašanje: kaj je v zvezi 'nova opel astra' beseda 'opel'?</p>
               <p xml:id="suss-arhiv-000389.p42">2.2 Beseda 'opel' bi lahko bila ničto pregibni vrstni pridevnik oziroma nepregibno določilo jedra v podredni zloženki (prim. 'Stanovali smo v Hilton hotelu', 'alfa žarki'), ki podrobneje določa jedro 'astra' kot pripadajoče določeni vrsti. Vendar naj bi potem beseda 'opel' podrobneje določala besedo 'astra', kar je po svoje nenavadno. Pri tovrstnih poimenovanjih avtomobilov namreč ne gre za imena (imena posameznih avtomobilov, kot poznamo imena posameznih ljudi, mest, itd.) temveč za poimenovanje po znamki/imenu proizvajalca (opel, fiat, seat) ali poimenovanje po modelu avtomobila (astra, punto, altea). In znamka avtomobila je z vidika razreda vseh avtomobilov (kot recimo vrste prevoznih sredstev) isto kot je model avtomobila z vidika znamke avtomobila: podvrsta. Pri poimenovanju po znamki izpostavljamo podvrsto avtomobilov, pri poimenovanju po modelu pa podpodvrsto (podvrsto podvrste) avtomobilov iz povrste avtomobilov določene znamke. To hierarhijo na pomenskem/pojmovnem polju lahko ponazorimo takole: ... &gt;&gt; prevozna sredstva &gt;&gt; avtomobili &gt;&gt; avtomobili določene znamke/določenega proizvajalca (npr. renaulti) &gt;&gt; določen model avtomobilov določene znamke (npr. megani) &gt;&gt; ... S članom skupine, ki je na taki lestvici nižje, lahko podrobneje določimo nekaj, kar smo poimenovali z izrazom iz višje, pomensko sirše skupine. Tako lahko rečemo 'Ta renault je (vrste) megane', 'Ta opel je (vrste) astra', 'To drevo je (vrste) lipa', ne moremo pa -- obratno -- s članom skupine, ki je na taki lestvici višje, podrobneje določiti nečesa, kar smo poimenovali z izrazom iz nižje skupine. Tako ne moremo reči '*Ta megane je (vrste) renault', *'Ta astra je (vrste) opel', '*Ta lipa je drevo'. Tako se zdi nenavadno, da bi lahko 'opel' podrobneje določal 'astro', saj je vsaka 'astra' nujno tudi 'opel'. Če bi torej slo za zvezo jedra in ničto pregibnega vrstnega pridevnika (oziroma za podredno zloženko), bi pričakovali obrnjeni red, torej '(novi) astra opel', z 'astro' kot določilom jedra 'opel'.</p>
               <p xml:id="suss-arhiv-000389.p43">Seveda pa, četudi ima samo opel model avtomobila 'astra', 'astra' po drugi strani ni samo ime avtomobila. V Ljubljani imamo veleblagovnico Astra, astra pa so tudi podvodne maske, skenerji, monitorji, pa se kaj bi se naslo (Astra je tudi en televizijskih satelitov nad Evropo). Tako da reči 'doma imam astro, astra, ki jo imam, je opel' niti ni tako nesmiselno, priznati pa je treba, da deluje na prvo uho zelo nenavadno in se moramo na stavek najprej navaditi. Lahko bi torej rekli, da 'opel' lahko deluje kot določevalec besede 'astra' in da kot tak lahko prevzame vlogo levega neujemalnega prilastka. Taka logika pa se ne more prenesti na ostala poimenovanja avtomobilov, kot so 'nova seat altea', 'nova chevrolet corvetta', 'rumena lamborghini mura', 'nova subaru impreza', 'novi toyota landcruiser', ki pa se, roko na srce, slišijo precej slabse kot 'nova opel astra'.</p>
               <p xml:id="suss-arhiv-000389.p44">Do sklepa, da je 'opel' (in v tem primeru tudi druga poimenovanja) lahko določevalec imena 'astra', pa lahko pridemo tudi po drugi poti. Na podoben način kot kakovostni pridevniki podrobneje določajo samostalnik, bi lahko rekli, da imajo tako vlogo vsi pridevniki, tudi svojilni. Kot je že omenjeno zgoraj, se zveza 'nova oplova astra' dejansko sliši povsem običajno in naravno in z njo res ni prav nič narobe. Tako strukturno kot pomensko je povsem jasna in dokaj enostavno razgradljiva, najdemo pa ji lahko tudi primerljive zveze. Zgoraj omenjeno zveza 'Hilton hotel' lahko spremenimo v zvezo 'Hiltonov hotel' to pa razvežemo v 'hotel lastnika Hilton'. Na enak način bi lahko zvezo 'nova opel astra' razvezali v 'nova astra proizvajalca opel', imamo pa seveda tudi vzporednico s svojilnim pridevnikom 'nova oplova astra'. Četudi je takšno poimenovanje rahlo odvečno, saj so med avtomobili vse astre oplove, najdemo takšna poimenovanje tudi drugje. Kakor je meni znano, naj bi kozolec poznali le v Sloveniji (pa še to ne po celi državi), pa vendar se pogosto sliši reči 'slovenski kozolec'. Enako velja za Tromostovje v Ljubljani. V Sloveniji imamo eno samo, pa vendar se pogosto sliši 'Plečnikovo Tromostovje' (ali še pogosteje 'ljubljansko Tromostovje'). Četudi desna jedra zadostno določajo nanosnika zveze (v primeru Tromostovja je to ena sama entita), je dodajanje določil možno. In če so takšna določila možna, bi lahko zaključili, da bi tudi 'opel' v zvezi 'nova opel astra' lahko bilo določilo. Seveda je vprašanje ali so takšna določila sploh določila, o tem nekaj več malo nižje.</p>
               <p xml:id="suss-arhiv-000389.p45">Za zveze tipa 'Hilton hotel', 'alfa žarki', 'Alpina čevlji' itd. priročniki svetujejo, da naj levo sestavino v knjižnem jeziku nadomeščamo s pregibno obliko ali pa zvezo zapisujemo skupaj, češ da gre za zloženke. Medtem ko zapis 'alfažarki' verjetno ne vzbuja neodobravanja, pa bi se marsikomu utegnil zapis 'Hiltonhotel' zdeti neustrezen (enako 'Alpinačevlji'). Torej bi bilo, v kolikor je zveza 'nova opel astra' res bila primerljiva s tem tipom zveze, zvezo bolje zapisovati ali kot 'nova opelastra', kar deluje čudno/butasto, oz. rajo kot 'nova oplova astra'. Naslednji odstavek je posvečen ravno takšemu razumevanju te zveze.</p>
               <p xml:id="suss-arhiv-000389.p46">2.3 Vsekakor je možno iz imena podjetja v imenih avtomobilov narediti "svojilni pridevnik", na primer 'Megane je renaultov (avto)'. Beseda 'astra' ali 'opel', ko opravljata vlogo jedra (npr. 'Peter vozi opla'; 'Peter vozi astro'), pomenita nekako 'avto (vrste) opel' oziroma 'avto (vrste) astra'. Pri tem gre za nenanosniško rabo; 'opel' oziroma 'avto opel' se v takem stavku ne nanaša na nek konkreten avto ampak na tip avtomobila. In isto lahko izrazimo s svojilnim pridevnikom, 'Peter vozi oplovo astro'. Da pridevnik 'oplov' tu ne izraža prave, lastniške svojilnosti ampak vrstnost (natančneje morda izvor, poreklo), vidimo po tem, da lahko rečemo tudi 'Petrova nova oplova astra', kjer pravo svojilnost izraža pridevnik 'Petrov'.</p>
               <p xml:id="suss-arhiv-000389.p47">Poleg zgoraj omenjenega branja zveze 2, kjer je 'opel' element, ki podrobneje določi jedro 'astra' in izmed vseh aster izbere tiste, ki so tipa opel -- tako branje pa, kot smo videli, ni smiselno -- obstaja še drugo branje, morda primerljivo s parafrazo 'astra, ki je -- mimogrede povedano -- opel/oplov avto'. Zgleda, da je to drugo branje precej lažje dostopno, ko nosi levo od jedra stoječi pridevnik obrazilo -ov ('nova oplova astra'), in težje dostopno, ko je pridevnik ničto pregiben ('nova opel astra'). Ob odsotnosti obrazila -ov celotno zvezo očitno običajno interpretiramo tako, da levostoječa beseda jedrno 'astro' nujno podrobneje opredeli (v smislu, da izmed vseh aster izbere tiste, ki so od proizvajalca opel / iz tovarne opel, kar pa je nesmiselno).</p>
               <p xml:id="suss-arhiv-000389.p48">Za ponazoritev tega pomena lahko navedem še stavek (kjer vejica nakazuje premor) 'Peter vozi astro, od/iz opla'. (Isti stavek se zdi meni nesprejemljiv, če ga izgovorim brez premora/vejice, *'Peter vozi astro od/iz opla', saj mi v tem primeru predložna zveza 'od/iz opla' jedrno 'astro' nujno določa tako, da izmed vseh aster izbere tiste, ki so od/iz opla, kar pa je nesmiselno.) Nadalje lahko ti dve branji primerjamo s tako imenovanimi restriktirajočimi in nerestriktirajočimi branji oziralnih odvisnikov, npr. 'Ženska, ki stoji na vogalu, je šoferka avtobusa' in 'Janez, ki stoji na vogalu, je šofer avtobusa' -- prvi stavek tipično beremo kot restriktirajoč (gre za tisto žensko, ki stoji na vogalu), drugega pa nerestriktirajoče (gre za Janeza, ki -- mimogrede povedano -- stoji na vogalu, ne pa da gre izmed vseh Janezov za tistega, ki stoji na vogalu). Vendar sta načeloma z obema stavkoma možni obe branji.</p>
               <p xml:id="suss-arhiv-000389.p49">In nenazadnje lahko na levo stran jedra 'astra' prestavimo tudi predložno zvezo 'od opla', 'Peter vozi od opla astro' -- in kot pridevnik na -ov ima tudi predložna zveza 'od opla' v zvezi 'od opla astra' načeloma dve branji, nerestriktivno branje in (ob jedru 'astra' sicer nesmiselno) restriktivno branje.</p>
               <p xml:id="suss-arhiv-000389.p50">2.4 Zveza se zdi primerljiva ženskim dvodelnim osebnim imenom. 'Opel astra' dejansko deluje kot dvodelno ime, katerega jedro je ženkega spola. Tako pravopis kot intuicija pravita, da se v priimkov v takih primerih ne sklanja. Priimek je nadalje skupno ime cele družine, podobno kot je 'opel' ime za celotno "družino" avtomobilov te tovarne. Možne pa so tudi zveze primerljive 'z novo opel astro', kot so 's Petrovo Svetličič Marjeto' (= "s Petrovo punco, ki ji je ime Svetličič Marjeta"). Seveda to še ne pojasni zgradbe naše zveze 'nova opel astra', vendar bi, v kolikor je res, da je zveza res sorodna ženskim imenom, lahko vsaj rekli, da zveza ni edina s takšno zgradbo.</p>
               <p xml:id="suss-arhiv-000389.p51">Če bi paralela obstajala, bi pričakovali, da se bodo primerljivo obnašala tudi moška dvodelna in avtomobilska imena. Vendar pri moških imenih tipično sklanjamo obe sestavini (tako ime kot priimek), to pa se pri avtomobilih ne sliši najnaravnejše. 'Matija je prišel z novim hondo accordom' se sliši slabše kot 'z novim honda accordom', nobena od obeh različic pa ne deluje naravno (običajno bi seveda bilo 'z novo hondo accord/accordom'). Res pa je tudi, da se oba dela imena sklanjata, predvsem ko priimek sledi imenu, torej 's Petrom Kocino' (*'s Petrom Kocina'), ne pa, ko ime sledi priimku, torej 's Kocino Petrom', saj bi tu bilo enako dobro, ali celo bolje, reči 's Kocina Petrom'.</p>
               <p xml:id="suss-arhiv-000389.p52">Vendar paralela vseeno ni popolna. Zveze imena in priimka imajo drugačen naglas kot avtomobilska imena. Naglas na imenu in priimku se zdi enakovreden ('V hribe grem s Klepec Petro '; kar sugerira, da ne gre za zvezo jedra in določila), medtem ko nosi v zvezi 'opel astro' 'astra' prvotni naglas, 'opel' pa le drugotnega. Za zveze imena in priimka nekateri pravijo, da predstavljajo priredne zveze, paralelne z poimenovanji tipa 'Avstroogrska', 'Vič-Rudnik', ki imajo tudi enaokvredne naglase v obeh sestavinah.</p>
               <p xml:id="suss-arhiv-000389.p53">2.5 Še ena možna razlaga, kaj je 'opel' v zvezi 'nova opel astra', pride na misel. Zgoraj so namreč omenjena priredno zložena imena, torej imena, kot so 'Šmarje-Sap', 'Vič-Rudnik', 'Moste-Polje' itd. Razlika med temi imeni in našim 'opel astra' bi bila le v zapisu, saj bi zapisovanje 'opel-astra' bilo rahlo čudno (še zmeraj pa bolje kot 'opelastra' ali 'opeloastra'). Vendar, če bi 'opel astra' res bilo takšno ime, bi znova pričakovali, da bi se podobno obnašala vsa primerljiva avtomobilska imena, ki pa se ne slišijo vsa enako dobro. 'Nova opel astra' in 'nova seat altea' sta si še dokaj primerljivi po sprejemljivosti (kjer je 'seat altea' slabše), precej bolj čudno pa se slišijo 'nova chevrolet corvetta', 'rumena lamborghini mura', 'novi Toyota Landcruiser' in tako naprej. Enako bi pričakovali, da bi sprejemljivost priredno zloženih imen bila neodvisna od števila teh imen, a prinzati je treba, da se 'z novim opel astra swingom' sliši precej slabse kot 'z novo opel astro swing' (kar je nadalje slabše od 'z novim oplom astro swing').</p>
               <p xml:id="suss-arhiv-000389.p54">----------</p>
               <p xml:id="suss-arhiv-000389.p55">Ko sem prvič prebral vaši zvezi, se mi je za primer 'opel astra' zdela raba '(nova) opel astra' sprejemljiva, četudi manj običajna kot '(novi) opel astra', po drugi strani pa se mi je za primer 'seat altea' zdela bolj ali manj edina sprejemljiva raba '(novi) seat altea', saj mi je '(nova) seat altea' zvenelo precej slabo. Pobaral sem še enega kolega s Šussa, imel je bolj ali manj enake sodbe. Vendar ko sem potem vse štiri variante malo valjal po ustih, se mi je sčasoma tudi zveza '(nova) seat altea' zdela manj in manj nesprejemljiva.</p>
               <p xml:id="suss-arhiv-000389.p56">Kot prvo to kaže, da je dominantnejši vzorec vsekakor vzorec '(novi) seat altea'/'(novi) opel astra', saj se vselej zdi sprejemljiv, medtem ko je drugi manj produktiven, enkrat se zdi v redu, drugič ne. Da beseda 'astra' morda lažje prevzame vlogo jedra kot 'altea', je lahko posledica več stvari, vsekakor pa se zdi relevantno tudi preprosto dejstvo, da nam je beseda 'astra' na splošno bolj domača kot beseda 'altea'. Že od nekdaj poznamo naprimer veleblagovnico Astra, medtem ko je beseda 'altea' pri nas bolj ali manj nova in omejena na poimenovanje modela seatovega avta. In po drugi strani, če primerjamo možnost nepregibne rabe prve/leve besede, gre (vsaj meni osebno) ob nepregibnosti lažje v uho bolj tuja beseda: potencialno zvezo 'z mazda celico' bi sprejel prej kot zvezo 's škoda felicio', pri čemer besedo 'škoda' poznamo tudi izven avtomobilskega sveta, 'mazde' pa ne (povrhu pa smo se doma smo svoj čas vozili škodo felicio). Kateri dvojnica je v posameznem paru nekomu bližje, je vsaj deloma gotovo odvisno tudi od tega, kako je posameznik pač navajen.</p>
               <p xml:id="suss-arhiv-000389.p57">Nedavno sem na spletnih straneh 24ur prebral zvezo 'velik požar v Meblo vati' (http://24ur.com/naslovnica/slovenija/20040619_2041984.php), ki se zdi bolj ali manj primerljiva z zgoraj obravnavanima. Tudi ta zveza marsikomu verjetno ne gre najlepše v uho in bi jo raje preubesedil, npr. 'v podjetju Meblo vata/vati' ali pa 'v Meblovi vati' (sam sem zvezo opazil kot izstopajočo, kar sugerira, da za moj jezikovni čut verjetno odstopa od dominantnega vzorca).</p>
               <p xml:id="suss-arhiv-000389.p58">Nekakšen sklep:</p>
               <p xml:id="suss-arhiv-000389.p59">Od obeh različic je vsekakor naravnejša različica, kjer se pridevnik ujema z imenom podjetja, torej prvim delom imena avtomobila. Nadalje je izmed dveh možnih sklanjanj naravneje sklanjati oba dela imena, približno tako kot sklanjamo obe moški imeni. Druga možnost, ki jo ponujate oz. ki se uporablja, je bolj sprejemljiva za zvezo 'opel astra' in precej manj za manj znane avtomobile oz. imena avtomobilov sestavljena iz nam manj znanih besed. Pri drugi različici nismo niti povsem prepričani kakšna je njena zgradba in kako jo dejansko interpretiramo in nam že zaradi tega ne diši najbolj (a to je prej naša profesionalna deformacija).</p>
               <p xml:id="suss-arhiv-000389.p60">Rok (avgust 2004)</p>
            </div>
            <div type="reference" xml:id="suss-arhiv-000389.div3">
               <p xml:id="suss-arhiv-000389.p61">Glej tudi: <ref target="#suss-arhiv-000294">Pobuda o pridevniškosti I</ref>.</p>
               <p xml:id="suss-arhiv-000389.p62">Glej tudi: <ref target="#suss-arhiv-000295">Pobuda o pridevniškosti II</ref>.</p>
            </div>
         </div>
         <div type="article" xml:id="suss-arhiv-000390"
              corresp="http://www2.arnes.si/~lmarus/suss/arhiv/suss-arhiv-000390.html">
            <head>Beseda 'Modrostnice'</head>
            <byline>Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000390.div1">
               <p xml:id="suss-arhiv-000390.p1">Je beseda MODROSTNICE za neke vrste modre misli v redu?</p>
            </div>
            <div type="answer" xml:id="suss-arhiv-000390.div2">
               <p xml:id="suss-arhiv-000390.p2">Kratek odgovor bi bil 'ja', beseda 'modrostnice' bi vsekakor lahko pomenila tudi '(neke vrste) modre misli'.</p>
               <p xml:id="suss-arhiv-000390.p3">Beseda 'modrostnice' je sicer najtesneje povezana s pridevnikom 'modrosten', tako da bi prvi pomen bil prej 'modrostne misli' oz. karkoli drugega modrostnega (modrostne knjige/ modrostne puhlice) raje kot modrega. 'Modrostne misli' pa bi bile prej 'misli o modrosti' kakor pa 'modre misli'. Vendar po drugi strani, poskus tvoriti samostalnik primerljiv 'modrostnicam', ki bi bil tesneje povezan z 'modrimi mislimi', privede do 'modric', ki pa imajo že drug ustaljen in nepovezan (in verjetno neželjen) pomen.</p>
               <p xml:id="suss-arhiv-000390.p4">Celotna pomenska skupina s korenom 'moder' ima precej različnih izpeljanih besed: moder, modrec, modrost, modrijan, modrosten ... obenem pa obstaja tudi pomenska skupina enakozvočnega korena s pomenom 'plav'. V takih primerih je besedotvorna analiza še malo težja, svoboda besedotvorcev pa malo večja v smislu kakšen vse pomen lahko ima nova beseda oz. kakšno besedo ustvariti za nov koncept (obenem je svoboda seveda tudi precej manjša, saj morajo tvorci novih besed paziti na več že obstoječih besed in možnih neželjenih pomenov).</p>
               <p xml:id="suss-arhiv-000390.p5">Slovar slovenskega knjižnega jezika ima tudi geslo 'modrosten'. 'Modrostne misli' bi tudi po tem opisu sodeč bile najprej 'misli o modrosti'. Seveda pa nočem reči, da 'modrostnice' nujno pomeni 'modrostne misli'. Nikakor, 'modre misli' so vsekakor en možnih pomenov, sicer pa pri izmišljanju novih besed tako ali tako velja, da bo nova beseda različnim ljudjem verjetno predstavljala nekaj drugega.</p>
               <p xml:id="suss-arhiv-000390.p6">modrósten -tna -o prid. () nanašajoč se na modrost: modrostne knjige / modrostne puhlice; anat. modrostni zob vsak od dveh zadnjih kočnikov</p>
               <p xml:id="suss-arhiv-000390.p7">Hotel sem vam najti še kako podobno besedo, ki bi imela primerljiv pomen, a moje iskanje žal ni bilo uspešno. Blizu bi lahko bili besedi 'žalostnica' (žalna ali žalostna pesem) in 'radostnica' (solza veselja, radosti) saj sta obe povezani s podobnima abstraktnima samostalnikoma 'žalost' in 'radost', a imata obe besedi tudi pridevnike, ki so pomensko bližje njunima pomenoma ('žalosten' in 'radosten').</p>
               <p xml:id="suss-arhiv-000390.p8">Lahko dodam, da mi 'modrostnice' zveni rahlo šaljivo, četudi ne vem prav dobro zakaj. Še en pomen, ki mi nikakor ne gre iz glave, je 'modre ženske' (podobno 'starostnice'). Kolega je predlagal besedo 'bistroumnice', lahko pa bi bile tudi samo 'umnice', 'pametnice' ali kaj podobnega ... (vse te besede pa imajo tudi tisti možni pomen 'pametne/bistroumne/umne ženske').</p>
               <p xml:id="suss-arhiv-000390.p9">Upam, da smo vam bili z odgovorom kakorkoli v pomoč.</p>
               <p xml:id="suss-arhiv-000390.p10">14. 3. 2005</p>
            </div>
         </div>
         <div type="article" xml:id="suss-arhiv-000391"
              corresp="http://www2.arnes.si/~lmarus/suss/arhiv/suss-arhiv-000391.html">
            <head>Tehniški pravopis</head>
            <byline>Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000391.div1">
               <p xml:id="suss-arhiv-000391.p1">Kako se v slovenskem jeziku pišejo fizikalne enote in kako decimalne vejice?</p>
               <p xml:id="suss-arhiv-000391.p2">Ali obstaja veljaven &gt;Tehniški pravopis?</p>
            </div>
            <div type="answer" xml:id="suss-arhiv-000391.div2">
               <p xml:id="suss-arhiv-000391.p3">O tehniškem pravopisu žal ne vem prav nič. Kolikor vem, obstaja le Splošni tehniški slovar, katerega tretja dopolnjena izdaja je očitno še vedno v pripravi (to sem prebral na strani tiskovne konference ob predstavitvi novega pravopisa novembra 2001, medtem ko samega slovarja nisem našel nikjer, tako da sklepam, da še ni izšel), druga in prva izdaja pa sta verjetno že malo zastareli, saj je prva izšla 1962, druga pa 1978. Kar pa se samega pravopisa tiče, obravnava precej vprašanj o pisavi v tehniki že Slovenski pravopis (se pravi edini pravopis). Ne vidim prav dobro, zakaj bi bilo treba imeti za tehniške stroke drugačen pravopis.</p>
               <p xml:id="suss-arhiv-000391.p4">V poglavju o vejici imamo tudi tri vrstice o vejici med ciframi. V moji izdaji (Slovenski pravopis. 1 Pravila, 1990) sta to odstavka 351 in 352 na strani 46. Tam piše, da se vejica uporablja tudi med celim številom in decimalkami. Kar ni prav dosti, a po pravici povedano, kaj dosti več nisem niti pričakoval, niti nisem povsem prepričan, da vem, kaj drugega bi sploh še lahko povedali o tem. V bistvu niti ne vem prav natančno, kaj ste mislili z vprašanjem 'kako se pišejo decimalne vejice'. O številkah in števkah je več napisano v odstavkih 11-13 in v tam citiranih odstavkih.</p>
               <p xml:id="suss-arhiv-000391.p5">Tudi o fizikalnih enotah pravopis ne pove prav dosti. Zapisujejo se z malo začetnico (odstavek 131 str. 24), razen ko so zapisane s svojo dogovorjeno skrajšano oznako, ta pa je lahko mala ali velika črka, a to ni več domena pravopisa temveč mednarodnega fizikalnega združenja oziroma tistega, ki določa te standarde v fiziki in tehniki. Kakšne so te oznake in kako se pišejo, verjetno najbolj predpisujejo/opisujejo kakšni fizikalni/matematični priročniki. Naj dodam le, da je med številko in enoto običajno presledek (izjema je krogec za stopinjo in ostale nadpisane črke, recimo 'm' za minuto, 'h' za uro, 'd' za dan itd.).</p>
               <p xml:id="suss-arhiv-000391.p6">Če rabite bolj konkreten odgovor, prosim povejte, kaj natančno vas zanima v zvezi z decimalno vejico ...</p>
               <p xml:id="suss-arhiv-000391.p7">14. marec 2005</p>
            </div>
         </div>
         <div type="article" xml:id="suss-arhiv-000392"
              corresp="http://www2.arnes.si/~lmarus/suss/arhiv/suss-arhiv-000392.html">
            <head>Kaj pomeni beseda 'gautre'</head>
            <byline>Rok Žaucer</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000392.div1">
               <p xml:id="suss-arhiv-000392.p1">Zanima me izvor in pomen besede oz. slovenski izraz za "gautre".</p>
            </div>
            <div type="answer" xml:id="suss-arhiv-000392.div2">
               <p xml:id="suss-arhiv-000392.p2">Pozdravljeni,<lb/>Odgovor povzemam po Slovenskem etimološkem slovarju Marka Snoja (druga izdaja, 2003, Založba Modrijan).</p>
               <p xml:id="suss-arhiv-000392.p3">Beseda naj bi se pojavljala v naslednjih oblikah: 'gavter', 'gater', 'gavtre', 'kavtre' (pojavlja se torej ali kot samostalnik moškega spola ali kot (samomnožinski) samostalnik ženskega spola). V 16. stoletju naj bi bila izpričana oblika 'garter'.</p>
               <p xml:id="suss-arhiv-000392.p4">Beseda po Snoju pomeni 'mreža', 'rešetka', pri čemer lahko dodam, da sam besedo poznam bolj s pomenom 'rešetka'/'rešetke'; 'gavtre' so v mojem narečju (Ljubljana) npr. rešetke/rešetka na kletnem oknu ali oknu zapora, torej gre za mrežo iz kovinskih palic, ne more iti za mrežo iz npr. vrvi ali žice, nikakor ne more iti za npr. mrežo proti komarjem. No, pravzaprav so mi 'gavtre' lahko tudi zgolj navpične kovinske palice na npr. kletnem oknu, brez prečnih (in po Slovarju slovenskega knjižnega jezika naj bi isto veljalo za 'rešetko'), tako da s tega stališča je tudi 'rešetka' bolj prava ustreznica 'gavtram' kot 'mreža'. (Zdi se mi, da sem slišal svoje starše z 'gavtrami' nazivati tudi železno rešetko pri stari peči, skozi katero je padal pepel pogorelega premoga (za premikanje rešetke smo imeli pa širhakel).)</p>
               <p xml:id="suss-arhiv-000392.p5">Beseda naj bi po Snoju nastala iz neizpričane oblike 'galter', ki naj bi nastala iz oblike 'garter' (do spremembe glasu 'r' v 'l' naj bi prišlo zaradi različenja od glasu 'r' v sledečem zlogu, kar je pogosta glasovna sprememba), 'garter' pa naj bi nastalo iz oblike 'gater' (tovrstna anticipacijska vstavitev glasu (v tem primeru 'r') je tudi dokaj običajna glasovna sprememba). No, z obliko 'gater' pa smo že pri nemščini; sposojena naj bi bila namreč iz srednje visoke nemščine, kjer je 'gater' (v današnji nemščini 'Gatter') pomenilo 'mreža, ograja za zaščito pred divjadjo'. Ta nemška beseda, ki je sorodna tudi z nemško besedo 'Gitter' s pomenom 'rešetka, železna ograja', naj bi izhajala iz vzpostavljenega indoevropskega korena 'ghedh-' s pomenom 'združiti, skupaj držati, biti tesno povezan' in naj bi prvotno imela pomen 'skupaj postavljeni koli'.</p>
               <p xml:id="suss-arhiv-000392.p6">april 2005</p>
               <p xml:id="suss-arhiv-000392.p7">Hvala za tako izčrpen odgovor.Resnično je pomagal pri domači nalogi osnovnošolca, ki je v tretjem razredu, devetletke.</p>
            </div>
         </div>
         <div type="article" xml:id="suss-arhiv-000393"
              corresp="http://www2.arnes.si/~lmarus/suss/arhiv/suss-arhiv-000393.html">
            <head>Nemanualni poklici</head>
            <byline>Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000393.div1">
               <p xml:id="suss-arhiv-000393.p1">Zanima me, kaj pomeni beseda nemanualno (nemanualni poklici).</p>
               <p xml:id="suss-arhiv-000393.p2">Prosila bi, če mi lahko odgovorite v najkrajšem možnem času</p>
            </div>
            <div type="answer" xml:id="suss-arhiv-000393.div2">
               <p xml:id="suss-arhiv-000393.p3">Ker ste prosili za hiter odgovor, bo odgovor morda tudi malo krajši. 'Nemanualno' je tisto kar ni manualno. 'Manualno' pa pomeni 'ročno' (v latinščini 'manus' pomeni 'roka', 'manualis' pa 'ročno'). Torej 'nemanualno' dobesedno pomeni 'neročno'.</p>
               <p xml:id="suss-arhiv-000393.p4">Ko je govora o poklicih, se 'manualno' oz. 'ročno' verjetno uporablja v primerljivem pomenu kot fraza 'narediti nekaj na roke', kjer z rokami mislimo predvsem na mišice in na neuporabo strojev (prekopati vrt na roke, skopati jarek na roke ...). če torej postavljamo opozicijo med manualnimi in nemanualnimi poklici, zelo verjetno govorimo o poklicih, kjer bolj uporabljamo roke oz. mišice ... se pravi, da bi 'manualni poklici' lahko bili t.i. težaški ali fizikalni poklici, poklici kjer je mnogo ročnega (in manj umskega) dela.</p>
               <p xml:id="suss-arhiv-000393.p5">'Nemanualni poklici' bi tako bili ravno tisti drugi, kjer uporaba rok, mišic, surove sile ... ni tako pomembna. Drugo ime za to vrsto poklicev oz. uslužbencev je 'beli ovratniki' (uradniki, naj bi imeli bele ovratnike, fizični delavci pa modre).</p>
               <p xml:id="suss-arhiv-000393.p6">Nekoč smo odgovarjali na vprašanje, kaj pomeni 'manualna obdelava'. Odgovor dobite tu: <ref target="#suss-arhiv-000362">http://www2.arnes.si/~lmarus/suss/arhiv/suss-arhiv-000362.html</ref>
               </p>
               <p xml:id="suss-arhiv-000393.p7">Upam, da vam bo odgovor v pomoc.</p>
               <p xml:id="suss-arhiv-000393.p8">april 2005</p>
            </div>
            <div type="reference" xml:id="suss-arhiv-000393.div3">
               <p xml:id="suss-arhiv-000393.p9">Glej tudi: <ref target="#suss-arhiv-000362">Manualna obdelava podatkov</ref>.</p>
            </div>
         </div>
         <div type="article" xml:id="suss-arhiv-000394"
              corresp="http://www2.arnes.si/~lmarus/suss/arhiv/suss-arhiv-000394.html">
            <head>Od kod prideta besedi 'torek' in 'sreda'</head>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000394.div1">
               <p xml:id="suss-arhiv-000394.p1">Zanima me od kje imeni za dneva v tednu kot sta torek in sobota.</p>
            </div>
            <div type="answer" xml:id="suss-arhiv-000394.div2">
               <p xml:id="suss-arhiv-000394.p2">Pozdravljeni,<lb/>v odgovor povzemam iz Snojevega Slovenskega etimološkega slovarja (Ljubljana, Založba Modrijan, 2003):</p>
               <p xml:id="suss-arhiv-000394.p3">torek:<lb/>izpričano v 16. stoletju; enako je staro cerkveno slovansko 'vәtorәkә' in hrvaško/srbsko 'utorak', sorodno tudi rusko 'vtornik' in češko 'utery', vse z istim pomenom. Vse te besede izhajajo iz (vzpostavljene) praslovanske oblike *'vtәtorә', ki naj bi pomenila "drugi"; ta pomensko-oblikovna povezava je vidna v stari cerkveni slovanščini, kjer je 'vәtorә' pomenil "drugi", in v ruščini, kjer 'vtoroj' pomeni "drugi". Oblika je med drugim sorodna tudi npr. z nemško besedo 'anderer' "drugi".</p>
               <p xml:id="suss-arhiv-000394.p4">sobota:<lb/>izpričano v 15. stoletju; enako ali sorodno je staro cerkveno slovansko 'sobota', hrvaško 'subota', rusko 'subbota', češko 'sobota'. Te besede naj bi bile v času pokristjanjevanja prevzete -- prek srednje latinskih oblik 'sabbata' oz. 'sambata', kar sta množinski obliki od 'sabbatum' oz. 'sambatum' -- iz hebrejskega 'šabbath', aramejskega 'šabbәta' s pomenom "dan počitka (po šestih delovnih dneh)". Slednje je nadalje sorodno s hebrejskim 'šabath' "počivati, prenehati z delom, praznovati".</p>
               <p xml:id="suss-arhiv-000394.p5">april 2005</p>
            </div>
         </div>
         <div type="article" xml:id="suss-arhiv-000395"
              corresp="http://www2.arnes.si/~lmarus/suss/arhiv/suss-arhiv-000395.html">
            <head>Ali je 'mnenjedajalec' pravilna beseda</head>
            <byline>Franc Marušič in Rok Žaucer</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000395.div1">
               <p xml:id="suss-arhiv-000395.p1">V zadnjem času opažam uporabo besede "<hi rend="bold">mnenjedajalec</hi>", ki mi ji zelo odvratna. Sprašujem vas za kakšno besedo v tem primeru v resnici gre?? Jo je dovoljeno uporabljati ??</p>
               <p xml:id="suss-arhiv-000395.p2">Zahvaljujem se vam za trud in pojasnitev ter vas lepo pozdravljam!</p>
            </div>
            <div type="answer" xml:id="suss-arhiv-000395.div2">
               <p xml:id="suss-arhiv-000395.p3">Lepo pozdravljeni<lb/>Odgovor morda ne bo tak, kot ste ga pričakovali, a upamo, da vam bo vseeno v pomoč/pojasnilo. Pri ŠUSSu besed ne ločujemo na dovoljene in prepovedane, zato vam ne moremo direktno odgovoriti na vprašanje. Ob tovrstnih vprašanjih mi le ugotavljamo, kako je beseda tvorjena (npr. ali je v skladu s kakšnim pogostim besedotvornim vzorcem), kaj o statusu posameznih besed pišejo priročniki (in to običajno kritično pokomentiramo), ter koliko ti priročniški opisi odsevajo dejansko rabo, torej koliko (in morda v kakšnih zvrsteh) se posamezne besede rabijo. Beseda 'mnenjedajalec' se mi sama po sebi niti ne more zdeti odvratna, saj kakšnih objektivnih in predvidljivih kriterijev za pripisovanje karšnihkoli čustvenih oznak besedam načeloma ni. (Govorim o čustvenih oznakah, ki jih posameznik do besede z nevtralnim pomenom goji zgolj zaradi zgradbe/oblike besede, ne o čustvenih oznakah, ki jih posameznik do besede goji zaradi pojma, ki ga beseda izraža -- v vašem primeru gre za čustveno sodbo o obliki 'mnenjedajalec', ne o pojmu, za kar bi šlo npr. ob kletvicah. Pri slednjih je pripisovanje čustvenih oznak v nekem smislu malo bolj predvidljivo, verjetno pa so take čustvene vrednosti tudi bolj poenotene po slojih govorcev.) Da ne bo pomote, čustvene oznake besedam zaradi zgradbe seveda pripisujem tudi sam, a je to stvar mojega jezika in moje lastne rabe, ne čutim pa se poklicanega za zapovedovanje ali odsvetovanje posameznih besed drugim na podlagi lastnih estetskih sodb o določeni besedi.</p>
               <p xml:id="suss-arhiv-000395.p4">Kadar se zdi, da nezanemarljiv del govorcev slovenščine določeni besedi pripisuje čustveno/estetsko negativno oznako, lahko o tem stanju seveda obvestim ŠUSSovega uporabnika, vendar ga moram istočasno obvestiti tudi o razširjenosti te besede; in če nek drug nezanemarljiv del govorcev slovenščine to besedo veselo uporablja (zelo verjetno brez pripisovanja negativnih čustvenih oznak), se s stališča neke posplošene rabe slovenščine besedi gotovo ne da ugovarjati kot protisistemski. Kot jezikoslovca me bo potem bolj zanimalo, po kakšnem vzorcu je beseda tvorjena, kakšna je razširjenost tega vzorca v slovenščini in/ali po drugih jezikih, kakšen je izvor tega vzorca, kako je ta vzorec 'povezan' z drugimi vzorci itd.</p>
               <p xml:id="suss-arhiv-000395.p5">Ni izključeno, da gre vsaj včasih, ko nekomu določena zgradba (bodisi na ravni besede bodisi na ravni stavka) 'ne diši', za to, da njegova ponotranjena slovnica te zgradbe ne sprejema kot sistemske, kot tvorjene v skladu z ustrojem njegovega ponotranjenega jezikovnega sistema. Vendar če se istočasno nezanemarljivemu številu govorcev slovenščine ista zgradba zdi sprejemljiva, je s stališča neke posplošene slovenščine nikakor ne moremo označiti za nesistemsko. Potem pa seveda obstaja možnost, da se bo zgradba razširila in bo čez čas širše sprejeta, da bo zgradba čez čas izginila, ali pa da bo tudi čez čas stanje še naprej enako, torej z dvema skupinama govorcev, od katerih ena zgradbo zavrača, druga pa sprejema, ali pa z dvema sferama rabe za dve zgradbi (npr. ena v uradovalnem jeziku, druga v vsakdanjem pogovornem). Ali bo taka zgradba del normiranega standardnega jezika, ali jo bojo normativni priročniki sprejeli, pa je bolj ali manj povsem nejezikovno, sociološko vprašanje, odvisno od tega, katera od skupin govorcev ima v družbi večji vpliv na jezikovno normo.</p>
               <p xml:id="suss-arhiv-000395.p6">Torej, 'mnenjedajalec' je, vsaj po mojem mnenju, popolnoma razumljivo sestavljena beseda, zato res ne vidim, zakaj bi se ji skušal na daleč ogibati. Zdi se, da besedotvorno gledano sledi pravilom slovenske slovnice, kar lahko vidimo po številnih primerljivih besedah, kot so recimo 'delodajalec', 'zakonodajalec', 'krvodajalec' itd. Gotovo se boste strinjali, da so te besede razširjene, povsem sprejemljive in "dovoljene". Pomensko gledano so tako kot 'mnenjedajalec' sestavljene iz predmeta, ki naj bi ga oseba, na katero se beseda nanaša, dajala. Tako se besede brez težav razvežejo v (v oklepaju navajam pogostost oblike v korpusu Nova beseda http://bos.zrc-sazu.si/s_beseda.html):<lb/>'delodajalec' - kdor daje delo (10599 pojavitev niza 'delodajal*')<lb/> 'zakonodajalec' - kdor daje zakone (2261 pojavitev niza 'zakonodajal*')<lb/> 'krvodajalec' - kdor daje kri (790 pojavitev niza 'krvodajal*')<lb/> 'posojilodajalec' - kdor daje posojilo (376 pojavitev niza 'posojilodajal*')<lb/> 'menjedajalec' - kdor daje mnenje (3 pojavitve niza 'mnenjedajal*')</p>
               <p xml:id="suss-arhiv-000395.p7">Seveda to še zdaleč niso vse podobno tvorjene besede. V Novi besedi se nahajajo še sledeče besede s podobnim pomenom 'kdor daje X' (tudi tu številke predstavljajo pogostost besede (v vseh njenih oblikah) v omenjenem korpusu):<lb/>kreditodajalec - 135 pojavitev niza 'kreditodajal*'<lb/> lizingodajalec - 18<lb/> najemodajalec - 171<lb/> nalogodajalec - 24<lb/> normodajalec - 3<lb/> odredbodajalec - 39<lb/> pogojedajalec - 4<lb/> samozakonodajalec - 1<lb/> semenodajalec - 1<lb/> sobodajalec - 146<lb/> soglasjedajalec - 13<lb/> soglasodajalec - 114<lb/> stanodajalec - 60<lb/> ukazodajalec - 1<lb/> uredbodajalec - 1<lb/> ustavodajalec - 89<lb/> zakupodajalec - 4</p>
               <p xml:id="suss-arhiv-000395.p8">Seveda to, da se beseda enkrat pojavi v korpusu, ne pomeni prav dosti, vendar mi boste gotovo pritrdili, da je mnogo naštetih besed vseeno dovolj pogostih in sprejemljivih, da bi jim bilo nesmiselno odrekati mesto v slovenskem jeziku. Gotovo je res tudi, da se večina teh besed rabi pretežno v neki področni in formalni zvrsti slovenščine, medtem ko jih v vsakdanjem govorjenem jeziku ne bomo pogosto srečali (Nova beseda je korpus pisanih besedil, ne govorjenih). Deloma gre pri tem za to, da so že sami pojmi, ki jih te besede poimenujejo, dokaj omejeni na posamezna področja življenja, deloma pa verjetno tudi za nepogovorni značaj zgradbe same. Vendar formalnost posamezne zgradbe še ne pomeni, da je z zgradbo kaj narobe.</p>
               <p xml:id="suss-arhiv-000395.p9">Zgoraj naštete besede so vse sestavljene po vzoru 'X-o-dajalec', obstajajo pa tudi številne druge besede sestavljene z drugimi glagoli na primerljiv način in z enakim pomenom ('X-o-GLAGOL-ec/ar/ja/0' = kdor GLAGOL X)<lb/>'kovinostrugar' = kdor struži kovino<lb/> 'romanopisec' = kdor piše romane<lb/> 'računovodja' = kdor vodi račune<lb/> 'kinoobiskovalec' = kdor obiskuje kino<lb/> 'kamnosek' = kdo seka kamne</p>
               <p xml:id="suss-arhiv-000395.p10">Še nekaj takih besed:<lb/>'detomorilec'<lb/> 'očetomorilec'<lb/> 'lesostrugar'<lb/> 'pevovodja'<lb/> 'delovodja'<lb/> 'strojevodja'<lb/> 'basnopisec'<lb/> 'besedilopisec'<lb/> 'knjigopisec'<lb/> 'slovaropisec'<lb/> 'tekstopisec'<lb/> 'zgodovinopisec'<lb/> 'romanopisec'</p>
               <p xml:id="suss-arhiv-000395.p11">Omenimo lahko še pare tipa:<lb/>posojilojemalec X posojilodajalec<lb/> kreditojemalec X kreditodajalec<lb/> (Slovar slovenskega knjižnega jezika navaja tudi par 'delodajalec' X 'delojemalec'.)</p>
               <p xml:id="suss-arhiv-000395.p12">Po podobnem vzorcu so tvorjene tudi neredke besede, kjer ne gre za osebo, ki nekaj opravlja, temveč za npr. napravo ('kar GLAGOL X'), kot so 'višinomer', 'vetrobran', 'smerokaz'.</p>
               <p xml:id="suss-arhiv-000395.p13">Gledano strogo slovnično ni torej z besedo 'mnenjedajalec' verjetno prav nič narobe. Gotovo mi boste priznali, da tudi vi niste imeli nikakršnih težav z ugotavljanjem njenega pomena, ko ste besedo prvič srečali. Ali je vam beseda všeč ali ne, je seveda drugo vprašanje, in nikakor vam nočem reči, da vam beseda mora biti všeč. Tudi odločitev o rabi posamezne besede je stvar vašega osebnega okusa, tako da imate vsekakor absolutno pravico na besedo gledati postrani in se ji (dosledno) izogibati, a ne pričakujte, da vam bojo drugi v vašem izogibanju konkretni besedi nujno sledili.</p>
               <p xml:id="suss-arhiv-000395.p14">Po drugi strani obstaja v slovenščini kar precej besed, sestavljenih na primerljiv način, tako da bi bila obsodba le te besede, ne pa celotne skupine besed (oziroma celotnega besedotvornega algoritma), rahlo čudna. Verjetno se bo sčasoma tudi vam odnos do besede omilil in se vam ne bo več zdela "odvratna". Mogoče pa se beseda niti ne bo razširila, konec koncev se po Novi besedi sodeč pojavlja precej malo, in vsaj v določenih pomenih in v določenih zvrsteh ima konkurenta npr. v 'svetovalcu'.</p>
               <p xml:id="suss-arhiv-000395.p15">april 2005</p>
            </div>
         </div>
         <div type="article" xml:id="suss-arhiv-000396"
              corresp="http://www2.arnes.si/~lmarus/suss/arhiv/suss-arhiv-000396.html">
            <head>Kako se piše 143800 z besedo?</head>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000396.div1">
               <p xml:id="suss-arhiv-000396.p1">Zanima me, kako se piše 143800 z besedo?</p>
            </div>
            <div type="answer" xml:id="suss-arhiv-000396.div2">
               <p xml:id="suss-arhiv-000396.p2">Trenutno veljavni pravopis (citiram sicer iz prve izdaje novih pravopisnih pravil Slovenski pravopis 1, Pravila, DZS Ljubljana 1990) v poglavju Pisanje skupaj ali narazen v odstavku 544 pravi naslednje:<lb/>"1. Glavne števnike do 100 in stotice pišemo skupaj: enajst, petindvajset, sedeminsedemdeset; dvesto, devetnajststo. Druge glavne števnike pišemo narazen: sto enajst, dva tisoč, sedem miljonov, tristo tisoč sto (300.100), tristo en tisoč sto (301.100), devetnajststo šestindvajset."<lb/> V naslednjem odstavku je navedena izjema:<lb/> "Pomni 1. Iz tehničnih in podobnih razlogov vse glavne števnike pišemo tudi skupaj, npr. na položnicah: enajsttisočsedemstotri."</p>
               <p xml:id="suss-arhiv-000396.p3">Sam bi dodal, da zapisovanje celotne številke z eno besedo, kot je to narejeno v zadnjem citiranem odstavku, otežuje branje in olajša napake. Četudi se tako pisanje morda zdi smiselno, saj nam potem ni treba razmišljati, katere številke naj pišemo skupaj in katere narazen, bi jaz tako pisanje odsvetoval. Daljša, ko je beseda, težje jo je prebrati, lažje se je v njej zgubiti, številke pa so pogosto pomembne (še posebej na položnicah :)), tako da se zdi pisanje celotne številke skupaj povsem nesmiselno. Podobno pisanju celotne številke v eni besedi je tudi pisanje številke brez pike za tisočicami, milijonkami ... Podobno tudi pisanje pike na vsake tri števke (recimo 1.333.245) olajša branje, prepoznavanje in razumevanje številke.</p>
               <p xml:id="suss-arhiv-000396.p4">Skupaj torej pišemo številke, ki sodijo skupaj: imena stotic (dvesto, tristo ...) in številke pod sto (petindvajset, dvaintrideset, štiriinpetdeset ...). Takšno pisanje gotovo olajša branje velikih številk, kar je gotovo pomembno pri zapisovanju številk z besedo.</p>
               <p xml:id="suss-arhiv-000396.p5">Vaša številka 143.800 pa se zapiše kot:<lb/>sto triinstirideset tisoč osemsto</p>
               <p xml:id="suss-arhiv-000396.p6">Upamo, da smo vam bili z odgovorom kakorkoli v pomoč.</p>
               <p xml:id="suss-arhiv-000396.p7">maj 2005</p>
            </div>
         </div>
         <div type="article" xml:id="suss-arhiv-000397"
              corresp="http://www2.arnes.si/~lmarus/suss/arhiv/suss-arhiv-000397.html">
            <head>Informativna literatura</head>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000397.div1">
               <p xml:id="suss-arhiv-000397.p1">Zanima me, kako naj pojasnim pojem informativna literatura po Toporišiču oz. po katerem drugem avtorju?!</p>
               <p xml:id="suss-arhiv-000397.p2">Lepo bi Vas prosila za odgovor, ker to nujno rabim pri pisanju moje diplomske naloge, ki se glasi Glasbena informativna literatura v predšolskem obdobju!</p>
            </div>
            <div type="answer" xml:id="suss-arhiv-000397.div2">
               <p xml:id="suss-arhiv-000397.p3">Lepo pozdravljeni<lb/>Po pravici povedano mi ni prav jasno, kaj vas zanima. 'Informativna literatura' je literatura, ki je informativna, se pravi literatura, ki nas informira. Z drugimi besedami, literatura, ki ima informacije oz. podatke, ki nam o neki stvari nekaj povedo. Nekaj je informativno, če nas seznani s podatki, dejstvi ..., ki nam niso znani. Kaj dosti več vam o tem ne znam povedati. Ne razumem tudi, zakaj sprašujete, kaj je informativna literatura po Toporišiču. Ali je Toporišič strokovnjak za informativno literaturo?</p>
               <p xml:id="suss-arhiv-000397.p4">Glede na to, da pišete diplomo o 'informativni literaturi', bi si upal trditi, da veste o tej temi precej več od nas. Mi bi vam pojem lahko razložili le z razbitjem in pojasnjevanjem posameznih delov, se pravi nekaj podobnega, kot je zapisano že zgoraj: literatura je informativna, če iz nje lahko dobimo informacije/podatke/dejstva o določeni temi. Lahko bi še dodal, da 'literatura' tu verjetno ne pomeni književnosti, temveč raje le vse, kar je zapisano (govora je torej prej o učbenikih, leksikonih, poljudnoznanstvenih knjigah), in da je tukaj verjetno govora o vrsti literature, raje kot o lastnosti določenega tipa literature. Torej o literaturi, ki je bila ustvarjena oz. je namenjena informiranju/izobraževanju/ozavescanju in tako naprej.</p>
               <p xml:id="suss-arhiv-000397.p5">Kot rečeno, ker nam ni prav jasno, kaj sprašujete, vam več kot to ne moremo napisati. Če nam poveste, kaj vas pravzaprav zanima, vam bomo morda (nikakor pa ne nujno) bili sposobni bolj pomagati.</p>
               <p xml:id="suss-arhiv-000397.p6">(maj 2005)</p>
            </div>
         </div>
         <div type="article" xml:id="suss-arhiv-000398"
              corresp="http://www2.arnes.si/~lmarus/suss/arhiv/suss-arhiv-000398.html">
            <head>Sinonimi in antonimi besede 'dobro' in 'zlo'</head>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000398.div1">
               <p xml:id="suss-arhiv-000398.p1">ALI LAHKO MI PIšITE SINONIME IN ANTONIME BESED ,,ZLO IN DOBRO,,?</p>
            </div>
            <div type="answer" xml:id="suss-arhiv-000398.div2">
               <p xml:id="suss-arhiv-000398.p2">Žal vam česa takega ne moremo narediti. Obe besedi imata gotovo neštete sinonime in antonime. Nove besede s takšnim ali podobnim pomenom pa nastajajo vedno znova. Spodaj sta citirani gesli 'dober' in 'zlo' iz Slovarja slovenskega knjižnega jezika. Morda boste v njih dobili kak sinonim, ki se ga še niste spomnili. Kolikor mi je znano je slovar sinonimov v pripravi, dvomim pa, da bomo kdaj v kratkem imeli kakšen obsežen slovar antonimov. Če se prav spomnim ima slovenski office tudi slovenski tezaver, kjer se da iskati sinonime, a tega žal nimam instaliranega na svojem računalniku, tako da vam žal res ne morem pomagati.</p>
               <p xml:id="suss-arhiv-000398.p3">
                  <hi rend="italic">dóber dôbra -o prid., bóljši ( ó) 1. ki ima pozitivne lastnosti, zlasti v moralnem pogledu: dober človek; fant je dober in pošten / daje jim dober zgled; ima veliko dobrih lastnosti; dobro dejanje, delo / pog. bodi dober z menoj prizanesljiv, usmiljen; je iz dobre družine; ima dobro vzgojo // ki ima pozitivne lastnosti v odnosu do ljudi: dober sosed; vedno je bil dober z nami; srčno dober; dober kot duša, kot kruh / živijo v dobrih odnosih; želi si kake dobre besede / v nagovoru bodite tako dobri in nas obvestite 2. s širokim pomenskim obsegom ki ima zaželeno lastnost, kakovost v precejšnji meri: dobri čevlji; dober papir ne vpija črnila; dober radijski sprejem; dober zrak; povsod so speljane dobre ceste; dobra zemlja / dobra hrana okusna; izdatna, obilna; točimo dobro vino / operacijo bo prenesel, ker ima dobro srce zdravo, močno / knjiga je pisana v dobrem jeziku pravilnem, izrazno bogatem / kot voščilo pri jedi dober tek, pri kakem delu dobro srečo želim; žarg., lov., kot voščilo za uspešen lov dober pogled // ki v precejšnji meri izpolnjuje dolžnosti ali delovne zahteve: dober državljan; on je dober oče / dober delavec bi to naredil v polovičnem času / biti dober delavec prizadevno, uspešno delati; ta zdravnik je dober diagnostik / dober prevodnik toplote // glede na določene zahteve uspešen, učinkovit: naredil je dober načrt za delo; dal mu je dober nasvet; vodi dobro politiko / dober začetek 3. ki glede na možni razpon dosega precejšnjo pozitivno stopnjo: dobra kakovost; dobra prehranjenost organizma; dobro razumevanje snovi / dosegli so dobre rezultate; hiša je v dobrem stanju / midva sva dobra znanca, prijatelja / po eni uri dobre hoje smo prišli na cilj hitre, urne // precejšen, obilen: ima dobre dohodke; delo je težko, zaslužek je pa dober; dobra letina / predstava je imela dober obisk 4. ki prinaša ugodnosti, veselje: dobra novica; poznam dobre in slabe strani potovanja z avtomobilom; to je za vas dobro znamenje / živi v zelo dobrih razmerah; pri njem ima dobro življenje / film je doživel dobro kritiko pozitivno, pohvalno; ohranili so ga v dobrem spominu; o njem imam dobro mnenje / kot pozdrav: dober dan! dober večer! dobro jutro! // ki prinaša precejšnje gmotne koristi: ima dober poklic, položaj; napravil je dobro kupčijo 5. navadno v povedni rabi ki glede na kak kriterij, normo, zahtevo ustreza, zadovoljuje: pritisk imate dober, ni se vam treba zdraviti; sin je še kar dober, hči je slabša; naloga bo dobra, lahko jo oddaste / za kuharja bo že dober; nizki čevlji niso dobri za v hribe; ta obleka je še čisto dobra za v šolo 6. navadno v povedni rabi veljaven, uporaben: stari vozni listek ni več dober; ta znamka ni dobra za pismo / kolo je še dobro; mleko ni več dobro je pokvarjeno, neužitno 7. v povedni rabi ki ugodno vpliva, koristi: počitek po delu je dober; čaj je dober proti prehladu; mleko je dobro za otroke / prevelika strogost ni dobra / gumijasti podplati so dobri za v dež 8. z izrazom količine ki nekoliko presega točno mero: dober meter visok steber; posoda drži dobrega pol litra; do mesta je dobro uro / tako sodi dober del naše kritike precej velik, precejšen; opravila sta dober kos poti / star. čakam ga že dober čas precej dolgo 9. pog., v povedni rabi, s širokim pomenskim obsegom izraža a) stanje, ki je v nasprotju s prejšnjim, navadno pozitivno: še dva dni boš ležal, pa boš dober zdrav; ti si že dober, mene pa še vse čaka si prestal neprijetnosti, težave; še ta izpit, pa sem dober; s tobakom sem dober za pol leta založen, preskrbljen; ekspr. če te zalotijo, si dober za dve leti boš zaprt; še malo se bo jezila, pa bo dobra pomirjena b) občudovanje, priznanje: dober je, da je zdržal toliko časa; dober je, da ni povedal / dobra je, da si upa pogumna c) ekspr. nevoljo, grajo: ti si pa dober, lahko bi mi prej povedal; ta je pa dobra, vsak bi že rad gospodaril! • igralec je imel včeraj dober dan dobro je igral; ta hiša je na dobrem glasu ljudje imajo ustaljeno pozitivno mnenje o njej; pog. ima dober jezik spretno govori, dober nos bistro, pravilno predvideva; star. prodati dober kup poceni; pog. vedno so si bili dobri v prijateljskih odnosih; pog. že dalj časa sta si dobra se imata rada; v sili sem mu bil tudi jaz dober je mene prosil za pomoč; pog. on je dober za družbo družaben, zabaven; reci zanj dobro besedo priporoči ga; zavzemi se zanj; z dobro besedo pri njem nič ne opraviš s prijazno izraženo željo, zahtevo; ekspr. ima dobro glavo se lahko uči; pog. ona je dobrih rok radodarna; otrok je v dobrih rokah zanj skrbijo skrbni ljudje; to je storil v dobri veri v prepričanju, da je tako prav; posodil jim je v dobri veri, da bodo vrnili v trdnem prepričanju; biti dobre volje veselo razpoložen; pokazati dobro voljo za kaj pripravljenost; zgubil je dobro ime ni več spoštovan; on je dobrega srca, ima dobro srce je usmiljen, dobrohoten; konec dober, vse dobro; naglica ni nikjer dobra ni koristno, če se kaj opravi hitro, brez preudarka; prisiljena reč ni dobra če mora kdo kaj storiti proti svoji volji, ima to navadno slabe posledice ◊ bot. dobra misel zdravilna rastlina z drobnimi škrlatnimi cveti, Origanum vulgare; jur. misija dobre volje delegacija, ki jo pošlje kaka država v drugo, da izboljša medsebojne odnose; rel. dobro delo dejanje, narejeno iz ljubezni do ljudi; šol. dober uspeh uspeh s povprečno oceno dobro; prav dober uspeh uspeh s povprečno oceno prav dobro dôbro 1. prislov od dober: dobro gospodariti; dobro misliti o ljudeh; sadje je letos dobro obrodilo; dobro postavljeno vprašanje; vročino dobro prenaša; umil si se dobro, še počeši se; dobro vzgojen otrok; dobro zaslužiti / vse se je dobro končalo srečno, uspešno; rad dobro jé in pije; dobro kuha; blago se dobro nosi je trpežno in se ne mečka; za v sneg se dobro oblecite v topla oblačila; udarce ste dobro prenesli; dobro prodati po visoki ceni; vidi in sliši dobro razločno, jasno; tu ljudje dobro živijo v izobilju, lagodno 2. izraža precejšnjo temeljitost dejanja: posodo dobro očistite in posušite; dobro je poslušal, kaj bo povedal; publ. iz dobro poučenih krogov se je zvedelo; dobro znan obraz / dobro pritrditi močno, trdno; dobro shranite varno / ekspr.: dobro si ga ugnal; dobro ste se držali / kot podkrepitev dobro veš, da ne morem // star. precej, zelo: dobro dolgo smo ga čakali; dobro hitro je hodil 3. z dovršnim glagolom poudarja pravkaršnjo izvršitev dejanja: ni še dobro sedla, že so ji dali novo delo; zbudili so jo, ko je komaj dobro zaspala 4. v povedni rabi izraža a) primernost, koristnost česa: zate bo dobro, če boš delal; najbrž bi bilo dobro, če bi mu dali injekcijo; dobro bi se bilo posvetovati še z drugimi / če boš govoril resnico, bo dobro / zdaj ni dobro molčati ne sme se b) v zvezi z bi (obzirno) željo, trditev: dobro bi bilo malo manj govoriti, pa več delati; ta njegov predlog bi bilo dobro upoštevati; dobro bi bilo, da bi začeli c) precejšnjo zadovoljivost razmer, okoliščin: pri vas je zdaj dobro, ne morete se pritoževati č) s smiselnim osebkom v dajalniku precejšnjo zadovoljivost psihičnega, zdravstvenega ali gmotnega stanja: dobro mi je; malo si odpočij, pa ti bo bolje 5. nav. elipt. izraža a) zadovoljstvo nad čim: dobro, da si ostal doma; dobro, da ni zamudil b) začudenje, presenečenje nad čim: dobro, da vse zmore; še dobro, da ga poslušajo 6. v medmetni rabi izraža a) soglasje, privolitev: mi bomo tudi šli z njimi. Dobro; dobro, pa naj bo po tvojem b) zadržano pritrjevanje: dobro, drugače tudi narediti nisi mogel; dobro, kaj si pa drugega hotel c) nevoljno sprijaznjenje s čim: dobro, bom vsaj vedel, pri čem sem; dobro, zdaj vsaj vidim, kaj je na stvari • pijača mu je dobro dela prijala, koristila; dobro mu dene, če ga hvalijo všeč mu je, ugaja mu; dobro se jim godi so, živijo v dobrih gmotnih, zdravstvenih razmerah; ne počuti se dobro ne čuti se zdravega; pri vas se dobro počuti se mu zdi prijetno, domače; pog. v matematiki je dobro podkovan jo temeljito obvlada; pog. pri meni je dobro zapisan o njem imam ugodno mnenje; dobro se mu zdi, da ste prišli veseli ga; z njim ni dobro češenj zobati imeti opravka ◊ šol. fizika: dobro; zemljepis: prav dobro dôbri -a -o sam.: pomagal je dobrim in slabim; ekspr. ta je pa dobra! česa takega nisem pričakoval; dobro in zlo; pri omenjanju pokojnega sosed, bog mu daj dobro, je bil čuden mož; do dobrega se seznaniti s problemom temeljito, popolnoma; delati za dobro naroda blaginjo, blagostanje; pog. on vse za dobro vzame ne pripisuje slabega namena ravnanju, dejanjem ljudi, čeprav so zanj neugodna; v njegovo dobro sem to storil korist, prid; 100 din imam še v dôbrem in dóbrem jih moram še dobiti; storil je dosti dobrega; to ne pomeni nič dobrega / kot nagovor kaj bo dobrega kakšne novice prinašate; kaj želite ◆ fin. v dobro desna stran, kolona v knjigovodskih kontih, kamor se vpisujejo odobritve; knjižiti v dobro; šol. dobiti dobro v matematiki pozitivno oceno, ki je za eno stopnjo višja od zadostne; dobiti prav dobro iz fizike drugo najvišjo pozitivno oceno; prim. boljši</hi>
               </p>
               <p xml:id="suss-arhiv-000398.p4">
                  <hi rend="italic">1. zlo zla s 1. kar je v nasprotju z dobrim, zlasti z moralnega stališča: v njem je prevladovalo zlo; delati, hoteti zlo; kaznovati, odpraviti, preprečiti zlo; ekspr. sejati zlo; ločevati med dobrim in zlom; hudo, majhno, veliko zlo / družbeno zlo; potres je naravno zlo 2. kar prinaša veliko trpljenje, velike težave: to še ni največje zlo; izbrati manjše zlo; prizadejati komu zlo / zlo nepismenosti; kar je enim v zlo, je drugim v dobro • šteti komu kaj v zlo upoštevati, da je kdo kaj zlega naredil; pog. tega mu ne smete vzeti za zlo zameriti; ekspr. kupčija je šla po zlu pozlu; ekspr. ti pojavi so nujno zlo se jih ne da odpraviti; se jim ne da izogniti; prim. pozlu</hi>
               </p>
               <p xml:id="suss-arhiv-000398.p5">(maj 2005)</p>
            </div>
         </div>
         <div type="article" xml:id="suss-arhiv-000399"
              corresp="http://www2.arnes.si/~lmarus/suss/arhiv/suss-arhiv-000399.html">
            <head>Zapisovanje števil z besedo</head>
            <byline>Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000399.div1">
               <p xml:id="suss-arhiv-000399.p1">Kako z besedo napišemo znesek 1.702.602,00 sit v računu (v polje z besedo:)?</p>
            </div>
            <div type="answer" xml:id="suss-arhiv-000399.div2">
               <p xml:id="suss-arhiv-000399.p2">Lepo pozdravljeni<lb/>Po veljavnem slovenskem pravopisu napišemo vašo številko z besedo takole: 'milijon sedemsto dva tisoč šeststo dva' (tolarjev)</p>
               <p xml:id="suss-arhiv-000399.p3">Pravopis to opisuje s temi besedami (Slovenski pravopis 1, Pravila, DZS Ljubljana 1990, 1. izdaja, poglavje Pisanje skupaj ali narazen, odstavek 544):<lb/>"1. Glavne števnike do 100 in stotice pišemo skupaj: enajst, petindvajset, sedeminsedemdeset; dvesto, devetnajststo. Druge glavne števnike pišemo narazen: sto enajst, dva tisoč, sedem milijonov, tristo tisoč sto (300.100), tristo en tisoč sto (301.100), devetnajststo sestindvajset."<lb/> V naslednjem odstavku je navedena za vas relevantna izjema: "Pomni 1. Iz tehničnih in podobnih razlogov vse glavne števnike pišemo tudi skupaj, npr. na položnicah: enajsttisočsedemstotri."</p>
               <p xml:id="suss-arhiv-000399.p4">Tu bi dodal, da zapisovanje celotne številke z eno besedo, kot je to narejeno v zadnjem citiranem odstavku, otežuje branje in olajša napake. Res je sicer, da so zapisi številk z besedo na položnicah in računih le dvojniki, ki se uporabljajo za preprečevanje poneverjanja in potencialno identifikacijo neberljivih številk in torej njihova berljivost ni tako pomembna, saj se jih bomo lotili brati samo, če je s številkasto številko kaj narobe, tako da bodo običajno ostali neprebrani. Vendar se meni osebno vseeno zdi, da je cena neberljivosti višja od koristi lahkosti zapisovanja.</p>
               <p xml:id="suss-arhiv-000399.p5">Skupaj torej pišemo številke, ki sodijo skupaj: imena stotic (dvesto, tristo ...) in številke pod sto (petindvajset, dvaintrideset, štiriinpetdeset ...). Takšno pisanje gotovo olajša branje velikih številk, kar je gotovo pomembno pri zapisovanju številk z besedo</p>
            </div>
            <div type="comment" xml:id="suss-arhiv-000399.div3">
               <p xml:id="suss-arhiv-000399.p6">Hvala za odgovor, me pa zanima zakaj smo pisali na čeke in pdb. besedilo skupaj (npr. tisočosemstodva tolarja 00/100)in ali je pravilno, če 1.000.000,00 napišem en milijon, ali mora biti samo milijon.</p>
            </div>
            <div type="answer" xml:id="suss-arhiv-000399.div4">
               <p xml:id="suss-arhiv-000399.p7">Predvidevam, da je omenjena (tudi v pravopisu opisana) izjema uporabna na položnicah, čekih in drugih podobnih dokumentih vsaj zaradi dveh razlogov. Prvič se na ta način zapis številk poenostavi. To je pomembno, ker so to dokumenti, ki jih mora vsak občan napisati sam. Poskusite si zamisliti situacijo, kjer bi občan napisal številko z besedo, na blagajni pa bi ček zavrnili, češ da se je občan zmotil, saj ni razdelil števila tam, kjer bi ga moral. Ali pa da bi na banki imeli še posebno pravopisno služno, ki bi izločala pravopisu nesledeče čeke. Karkoli na to temo se zdi popolnoma absurdno. Seveda do tega ne bi prišlo, a bi bilo vseeno smešno ali pa celo nepraktično, če bi bile na vsakem čeku številke ločene drugače. Drugi razlog strogega pisanja skupaj, ki mi pride na misel, je preprečevanje poneverb. Četudi je dodajanje besed v kratke presledke med besedami tako rekoč nemogoče, se zdi vseeno lažje izvedljivo, če je med besedami vsaj nekaj presledka, kot pa če presledka sploh ni.</p>
               <p xml:id="suss-arhiv-000399.p8">Kar se tiče vašega drugega vprašanja, bi rekel, da je stvar vaše svobodne izbire ali boste pred 'milijon' napisali še 'en' ali ne. Dejansko se zdi raba brez števnika 'en' precej bolj pogosta (nezanesljiv pregled pogostosti v Novi besedi da razmerje 9000+ : 124 v prid zapisovanju brez števnika), a to še ne pomeni, da števnika ne smete uporabljati. Zdi se, da je raba brez števnika 'en' še toliko bolj pogosta, ko se zapisuje bolj komplicirana števila, recimo 'milijon tristo tisoč'. A tudi tu verjetno ni nikakršnega pravila.</p>
               <p xml:id="suss-arhiv-000399.p9">Lanko (februar 2006)</p>
            </div>
         </div>
         <div type="article" xml:id="suss-arhiv-000400"
              corresp="http://www2.arnes.si/~lmarus/suss/arhiv/suss-arhiv-000400.html">
            <head>Izvor imena Slovenija</head>
            <byline>Rok Žaucer</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000400.div1">
               <p xml:id="suss-arhiv-000400.p1">Pregledala sem vaš arhiv in še nekaj drugih virov, vendar neuspešno. Doma imam nadobudneža, ki me vedno kaj sprašuje, odgovoriti mu pa ne znam. Zakaj se naša država imenuje Slovenija, od kje ime in kaj pomeni?</p>
            </div>
            <div type="answer" xml:id="suss-arhiv-000400.div2">
               <p xml:id="suss-arhiv-000400.p2">Odgovor večinoma povzemam po Snojevem Slovenskem etimološkem slovarju (2003, Založba Modrijan).</p>
               <p xml:id="suss-arhiv-000400.p3">Slovenija je dobila ime po rodovni pripadnosti svojih večinskih prebivalcev, ki se jim, kot veste, pripisuje slovansko poreklo. Za pomen, ki ga v slovenščini danes poimenujemo z obliko 'Slovan', se je v starejši slovenščini uporabljala oblika 'Sloven'. Še prej se je v stari cerkveni slovanščini Slovana poimenovalo s 'sloveninә', kar se (z istim pomenom) navaja tudi kot vzpostavljena a neizpričana oblika za praslovanščino. Torej, današnja oblika 'Slovenec' (s pomenom "Slovenec", ne "Slovan") je naslednik nekdanje slovenske oblike 'Sloven', katere pomen je bil "Slovan".</p>
               <p xml:id="suss-arhiv-000400.p4">V nekaterih slovanskih jezikih je vzpostavljena praslovanska oblika 'sloveninә' doživela drugačen glasovni razvoj kot v slovenščini. Medtem ko se je v slovenščini 'e'-jevski samoglasnik iz te oblike ohranil (namreč v starinski slovenski obliki 'Sloven' in kasneje 'Slovenec'), je izvorni 'e'-jevski samoglasnik v npr. ruščini in češčini prešel v 'a'-jevskega. V zgodovini ruščine se je praslovanska oblika 'sloveninә' tako razvila v obliko 'slavjanin', v zgodovini češčine pa v obliko 'Slovan'. In ker so se predniki današnjih Slovencev ločili od drugih skupin Slovanov, sebe pa so še naprej poimenovali z isto obliko, se je slovenska oblika 'Sloven' sčasoma začela rabiti zgolj za "pripadnika določene podskupine Slovanov" (čeprav je prednica te besede pomenila preprosto "Slovan"). Zato smo za krovno poimenovanje celotne skupine Slovanov, ko se je za to spet pojavila potreba, izraz prevzeli od drugod, namreč iz nekega drugega slovanskega jezika, kot sta češčina ali ruščina (morda tudi posredno, prek kakšnega neslovanskega jezika).</p>
               <p xml:id="suss-arhiv-000400.p5">Za obdobje pred tem pa Snoj navaja dve možni razlagi.</p>
               <p xml:id="suss-arhiv-000400.p6">Po eni razlagi naj bi bila praslovanska oblika 'sloveninә' verjetno izpeljana iz iz neke osnove 'slov-', ki se ohranja v marsikaterem rečnem imenu od današnje Litve do Balkana in Rusija; če je ta domneva pravilna, naj bi vzpostavljena oblika 'Slovene' prvotno pomenila "prebivalci ob reki Slova ali Slovy" (pri čemer sta obliki 'Slova' in 'Slovy' seveda zgolj vzpostavljeni). Za vzpostavljeno praindoevropsko podstavo besede ('k'leuH-') pa se domneva pomen "čistiti, umivati, izpirati", kar je znano npr. iz latinske oblike 'cluere' "čistiti, umivati".</p>
               <p xml:id="suss-arhiv-000400.p7">Po starejši razlagi, ki je po Snoju besedotvorno (torej oblikovno) slabše utemeljena, pomensko pa bolje, pa naj bi bilo vzpostavljeno ime ljudstva 'Slovene' izpeljano iz vzpostavljene praslovanske oblike 'slovo' s pomenom "beseda". Če je ta domneva pravilna, je ime ljudstva prvotno pomenilo "ljudje, s katerimi je mogoče govoriti, ki razumejo naš jezik". V prid tej razlagi po Snoju govori dejstvo, da so Slovani svoje zahodne sosede, Germane, kasnejše Nemce, imenovali (vzpostavljeno) 'nemәci', v današnji slovenščini 'Nemci', torej "nemi ljudje". Vendar je, kot rečeno, ta razlaga menda slabo podprta z oblikovnega, besedotvornega vidika. Tu lahko samo še dodam, da se oblikovni vidik pri vzpostavljanju neizpričanih jezikovnih podatkov vsekakor zdi bolj pomemben od pomenskega.</p>
               <p xml:id="suss-arhiv-000400.p8">Rok (avgust 2005)</p>
            </div>
         </div>
         <div type="article" xml:id="suss-arhiv-000401"
              corresp="http://www2.arnes.si/~lmarus/suss/arhiv/suss-arhiv-000401.html">
            <head>Prevod besede 'empowerment'</head>
            <byline>Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000401.div1">
               <p xml:id="suss-arhiv-000401.p1">Prosim vas, da mi pomagate pri prevodu besede empowerment (angl.). kolegica pravi, da je ustrezen prevod oponomočiti, jaz se s tem ne strinjam (opomočiti mogoče).</p>
            </div>
            <div type="answer" xml:id="suss-arhiv-000401.div2">
               <p xml:id="suss-arhiv-000401.p2">Lepo pozdravljeni<lb/>Po spletnem slovarju (http://www.dictionary.com) samostalnik 'empowerment' pomeni "the act of conferring legality or sanction or formal warrant [syn: authorization, authorisation]", torej nekaj na temo 'avtorizacija', 'dodelitev moči/pravic'. Glagol 'empower' ima po istem viru pomen "To invest with power, especially legal power or official authority [syn: authorize]. / To equip or supply with an ability; enable: "Computers... empower students to become intellectual explorers".", kar bi bilo zopet nekaj na temo 'avtorizirati', 'dati/dodeliti moč/pravice', 'omogočiti' ... zraven je še dodano, da je izraz že star (že vsaj iz 17 stoletja).</p>
               <p xml:id="suss-arhiv-000401.p3">Pogledal sem še v nekaj drugih slovarjev za glagol 'empower':<lb/>"to invest with authority, authorize."<lb/> "to enable or permit."<lb/> "to give (someone) the legal authority or the power to do something; Voting for Democrats empowers their liberal agenda."</p>
               <p xml:id="suss-arhiv-000401.p4">Slovenske ustreznice glagola 'empower' bi tako bile: 'avtorizirati', 'omogočiti', 'dodeliti moč/pravice', 'dopustiti', 'dovoliti', kaj drugega mi ne pride na misel. Poskus sestaviti besedo na osnovi pridevnika 'močan' (oz. samostalnika 'moč') da sledeče rezultate: 'pomočniti', 'omočiti', 'omočniti' ... Od teh deluje zadnja edina v redu oz. se zdi se, da je celo razumljiva (ostale ne delujejo najboljše ali pa so uporabljene že za kak drug pomen).</p>
               <p xml:id="suss-arhiv-000401.p5">Iz zbranih predlogov za glagol 'empower' lahko tvorimo naslednje samostanike (ker vidski status angleškega samostalnika ni znan, navajam pri vsakem samostalniku vsaj dve možnosti, eno za dodeljevanje pravic in drugo za dodelitev pravic): <lb/>avtorizacija/avtoriziranje<lb/> omogočnitev/omogočitev/omogočanje<lb/> dodelitev/dodeljevanje pravic oz. moči<lb/> podelitev/podeljevanje pravic oz. moči<lb/> omočnitev/omočnjevanje</p>
               <p xml:id="suss-arhiv-000401.p6">Lahko vam dodam še svoje osebno mnenje, da sta od vseh najbolj razumljivi možnosti 'dodelitev ...' in 'avtorizacija'.</p>
               <p xml:id="suss-arhiv-000401.p7">Upamo, da vam bo odgovor kakorkoli koristil. Žal vam kaj drugega ne bi znal napisati.</p>
               <p xml:id="suss-arhiv-000401.p8">(maj 2005)</p>
            </div>
         </div>
         <div type="article" xml:id="suss-arhiv-000402"
              corresp="http://www2.arnes.si/~lmarus/suss/arhiv/suss-arhiv-000402.html">
            <head>Slovnična kategorija besedice 'ne'</head>
            <byline>Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000402.div1">
               <p xml:id="suss-arhiv-000402.p1">Zanima me, pod katero besedno vrsto uvrstiti besedico ne (ne znam). Po SS besedica ne ne sodi pod glagol (SS, 449), v nekaterih vadnicah (M. P. Povodnik, Oblikoslovje) pa besedo ne najdemo pri glagolu. Popolna zmeda!</p>
               <p xml:id="suss-arhiv-000402.p2">Vem, da se jezik spreminja in s tem tudi vse ostalo, povezano z jezikom, vendar ...</p>
            </div>
            <div type="answer" xml:id="suss-arhiv-000402.div2">
               <p xml:id="suss-arhiv-000402.p3">Lepo pozdravljeni<lb/>Za začetek naj vas malo popravim. Drži, da se jezik spreminja, vendar to ne bi smelo vplivati na klasifikacijo besedice 'ne', kakršno poznamo sedaj. Res je sicer, da se bodo s časom verjetno spremenile tudi slovnične lastnosti naše besedice 'ne', in da bo tako nekoč ta besedica lahko postala nekaj drugega, kar je sedaj, vendar se zdi, da bomo norali na takšno spremembo čakati še kar nekaj časa. Po drugi strani pa je za vprašanje, kaj je 'ne' danes, rahlo nepomembno, ali se bo besedica 'ne' spremenila ali ne. (Seveda bodo slovnične lastnosti trenutne besedice 'ne' vplivale tudi na njeno spreminjanje. Načeloma bi lahko tudi iz načina, kako se bo 'ne' spreminjal, sklepali na to, kaj 'ne' je, vendar se v to res ne moremo spuščati).</p>
               <p xml:id="suss-arhiv-000402.p4">Drži, da je kar se tiče klasifikacije besedice 'ne' precej težav, saj je besedica precej unikatna (edinstvena) in kot taka težko uvrstljiva v kakšno širšo skupino. 'Ne' se poleg običajne rabe, ki smo jo vajeni, ko stoji tik zraven glagola, uporablja tudi drugje, kar povzroča v njeni klasifikaciji še dodatne težave. Slovenska slovnica 'ne' opisuje tudi kot del veznikov (recimo str. 376 (izdaja iz leta 1991)) 'ne -- ne', 'ne samo', 'ne le' in 'ne -- ampak', vendar se zdi, da so to vse sekundarne (in zapovrh izpeljive rabe). Osnovna raba se zdi opisana na str. 385 (v vaši izdaji je to stran 449) v poglavju 'Členek ali partpkula'. 'Ne' je naveden, kot členek zanikanja in nesoglasanja.</p>
               <p xml:id="suss-arhiv-000402.p5">Tam je sicer res omenjeno tudi "[...] v 'ni' je nikalnica 'ne + je' kot morfem opisne glagolske oblike za preteklost.", vendar to ne pomeni, da je 'ne' glagol, temveč, da sta v besedici 'ni' (nikalni obliki morfema opisne glagolske oblike za pretekost) združena členek 'ne' in pomožni glagol 'je'. 'Ne' se na podoben način združuje še z glagoloma 'imeti' in 'hoteti', kar da (neločljivo zlepljeni obliki) 'nimam' = 'ne+imam' in 'nočem' = 'ne+hočem'. Naj ponovim, 'ne' zaradi tega združevanja s tremi različnimi glagoli še ni glagol, nasprotno, ker drugi glagoli tega ne delajo, lahko zaključimo kvečemu, da 'ne' ni glagol.</p>
               <p xml:id="suss-arhiv-000402.p6">Lahko vam naštejem še nekaj drugih razlogov, zakaj 'ne' ni glagol. V stavku imamo običajno le en glagol (nekateri s številom glagolov celo definirajo stavek), 'ne' pa se vedno pojavlja skupaj z glagolom istega stavka; 'ne' se ne pregiba, nima nikakršne ujemalne morfologije oz. je v treh primerih, ko zgleda, kot da jo ima (trije zgoraj omenjeni primeri), s pravim glagolom le neločljivo združen; 'ne' ne vzpostavlja razmerja med osebkom in predmetom oz. sam osebku ne določa nikakršne lastnosti, temveč modificira celoten stavek; itd.</p>
               <p xml:id="suss-arhiv-000402.p7">Po Toporišiču je 'ne' torej členek. Vendar po Toporišiču ni prav najbolj jasno kaj naj bi bili členki. Mednje spadajo zelo različne besedice - tipično tiste, za katere ni jasno, kam jih uvrstiti :). Ker ni jasno, kaj naj bi členki bili (mednje spadajo tako tipični prislovi, recimo 'verjetno', 'morda', 'baje', kot tipični vzkliki, recimo 'hvala bogu', 'kakopak' itd.), bi jaz mednje ne postavil besedice 'ne', saj je za 'ne' dokaj jasno kaj predstavlja. Malo bolj jezikoslovno gledano, bi lahko rekli, da se 'ne' nahaja v predelu stavka, kjer se pojavljajo prislovi in da je zato, če že kaj, verjetno bližje prislovom. Resnici na ljubo obstajajo med 'ne' in prislovi tudi številne razlike, tako da bi tudi za takšno klasifikacijo hitro našli protiargumente.</p>
               <p xml:id="suss-arhiv-000402.p8">Najlaže bi bilo reči, da je 'ne' nikalnica in da obenem ni del kake večje skupine besed. To vsekakor je dobra klasifikacija, saj se nikalnice obnašajo na poseben način v verjetno kar vseh jezikih. Glede na položaj in obnašanje v stavku oz. v skladnji naspločno in njene slovnične ter pomenske lastnosti pa bi lahko rekli, da so nikalnice prislovne besede.</p>
               <p xml:id="suss-arhiv-000402.p9">Seveda pa lahko zadnja dva odstavka tudi ignorirate. Še posebej, če odgovor rabite v šoli, ali kjerkoli že morate prebirati vadnice in Slovensko slovnico, saj se je v takih primerih najpametneje držati knjige, v knjigi pa (kakor mi je uspelo razbrati) piše, da je 'ne' členek.</p>
               <p xml:id="suss-arhiv-000402.p10">(maj 2005)</p>
            </div>
         </div>
         <div type="article" xml:id="suss-arhiv-000403"
              corresp="http://www2.arnes.si/~lmarus/suss/arhiv/suss-arhiv-000403.html">
            <head>Rabe predlogov s/z v vezniških zvezah</head>
            <byline>Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000403.div1">
               <p xml:id="suss-arhiv-000403.p1">Zanima me, kaj zapišemo v primerih, ko stavek, ki uvaja naštevanje, zaključimo s predlogom s oziroma z, besede ali stavki pri naštevanju pa zahtevajo oba predloga.</p>
               <p xml:id="suss-arhiv-000403.p2">Poenostavljen primer:<lb/>Peljete se lahko ???: avtom, kolesom, vlakom.<lb/> Vem, da je možna rešitev, da predlog v uvodnem stavku izpustimo in v vsakem primeru nato navedemo ustreznega, vendar me vseeno zanima odgovor na prvo vprašanje.</p>
            </div>
            <div type="answer" xml:id="suss-arhiv-000403.div2">
               <p xml:id="suss-arhiv-000403.p3">Lepo pozdravljeni<lb/>Eno možnost ste napisali že sami v vprašanju, drugo ste zapisali v naslovu, ravno tretja možnost, ki vam očitno ni najbolj všeč, saj vas je pripeljala do pošiljanja tega mejla, pa se za dani primer zdi najprimernejša.</p>
               <p xml:id="suss-arhiv-000403.p4">Kot pravite je ena možnost ponavljanje predloga pri vsakem elementu naštevanja, torej nekaj na temo:</p>
               <p xml:id="suss-arhiv-000403.p5">(1) Peljete se lahko: z avtom, s kolesom, z vlakom ali z motorjem.</p>
               <p xml:id="suss-arhiv-000403.p6">Druga možnost bi bila pisanje obeh predlogov naenkrat, torej 's/z', vendar jo tu navajam le kot možnost in ne kot kaj relevantnega, saj smiselnosti v njej ne vidim (spodaj bom skušal razloziti zakaj). to bi izgledalo takole:</p>
               <p xml:id="suss-arhiv-000403.p7">(2) Peljete se lahko s/z avtom, kolesom, vlakom ali motorjem.</p>
               <p xml:id="suss-arhiv-000403.p8">Tretja možnost je zapis le enega predloga. Odločitev katerega od obeh možnih predlogov ('s' ali 'z') bomo uporabili je seveda zelo lahka, le vprašati se moramo, kako bi stavek izgovorili, pa nam je hitro vse jasno. Drugače kot s predlogom, ki bi se ujemal s prvo od naštetih besed (v vašem primeru torej 'z'), stavka pač ne moremo (ali pa ne bomo) izgovoriti. Ta možnost je videti takole:</p>
               <p xml:id="suss-arhiv-000403.p9">(3) Peljete se lahko z avtom, kolesom, vlakom ali motorjem.</p>
               <p xml:id="suss-arhiv-000403.p10">Stavek je popolnoma sprejemljiv, neglede na to, kakšno obliko predloga zahteva 'kolo'. V takem primeru ni potrebno podvajati predlogov, saj sta predloga s/z en in isti predlog, ki se izgovarja na dva različna načina glede na sledečo besedo. V kolikor se sledeča beseda začenja na nezveneč soglasnik (p, t, k, f, s, š, h, c, č) dobi predlog obliko 's', v nasprotnem primeru (torej, če se beseda ne začenja na zveneči soglasnik ali samoglasnik) pa 'z'. Ker je torej govora o enem in istem predlogu ni razloga zakaj ta predlog ne bi mogel stati pred zvezo z naštevanjem, podobno kot drugi predlogi:</p>
               <p xml:id="suss-arhiv-000403.p11">(4) Zaneseš se lahko na Ruse, Čehe ali Švede.<lb/>(5) Knjige lahko razpostaviš po policah, mizah, stolih ali omarah.<lb/> (6) Kozarce lahko postaviš na pladnje, birdekce ali prtičke.</p>
               <p xml:id="suss-arhiv-000403.p12">Kot rečeno je možnost opustitve drugih predlogov v konkretnem primeru povezana s konkretnim predlogom oz. dejstvom, da sta 's' in 'z' en in isti predlog z dvema fonološkima oblikama. Drugače se namreč obnašajo zveze, katerih posamezni sestavni deli zahtevajo (zares) drugačne predloge. Tako se zdi precej slabo (oz. že kar nemogoče) reči:</p>
               <p xml:id="suss-arhiv-000403.p13">(7a) ??Paket lahko pošljete v Benetke, Dunaj ali Bologno.<lb/>(7b) *Odpravil se bom v Bohinj, Triglav ali morje</p>
               <p xml:id="suss-arhiv-000403.p14">Zveze 'v Dunaj', 'v Triglav' in 'v morje' ki implicitno nastopajo v stavkih (7), delujejo nesprejemljivo (če bi jih sprejeli, bi nam tudi primera (7) delovala sprejemljivo). Za razliko od zgornjih primerov s predlogom 's/z', sta tu v igri dva različna predloga, 'v' in 'na'. Opuščanje predloga pred posameznimi elementi seznama sugerira, da je en in isti predlog kompatibilen z vsakim elementom posebej (kot rečeno, gre v zgornjem primeru 's'/'z' za ena in isti predlog z dvema fonološko pogojenima realizacijama), kar pa v danem primeru ni res, saj stvari pošiljamo NA Dunaj in ne V Dunaj, odpravimo pa se lahko kvečemu 'na Triglav' in 'na morje' (ko smo enkrat na morju, gremo seveda v morje, enako gremo lahko tudi v Triglav, če se odpravimo v Triglavsko brezno, a so te rabe zelo marginalne in za trenutno debato precej nepomembne). V takem primeru nam kaj drugega kot ponovitev predlogov ne preostane. Zanimivo je, da se zdi sprejemljivo reči tudi stavka (8), kjer se predlogi ne ponovijo z vsakim delom, temveč le pri Dunaju oziroma Bohinju, ki zahtevata drugačen predlog (torej se u bistvu sploh ne ponovijo):</p>
               <p xml:id="suss-arhiv-000403.p15">(8a) Paket lahko pošljete v Benetke, Bologno ali na Dunaj.<lb/>(8b) Odpravil se bom na Triglav, morje, ali v Bohinj</p>
               <p xml:id="suss-arhiv-000403.p16">Načeloma velja zgoraj napisano tudi za drugačne predloge in drugačne tipe seznamov, vendar sem med razmišljanjem o vašem vprašanju opazil, da čutim pri nekaterih primerih pomensko razliko med obema možnostima (torej med ponavljanjem in opuščanjem predlogov). Tako recimo, če sta v zvezi za predlogom le dva dela povezna z veznikom 'in', kot naprimer v primerih (9) in (10), se zdi, da je stavek z le enim predlogom pred vezniško zvezo, torej (9a), precej lažje razumeti s pomenom, da je Matija spil le eno pivo z obema skupaj, medtem ko je pri zvezi s podvojenim predlogom, torej (9b), enako dostopno tudi branje, kjer je Matija spil dve pivi, eno z Vidom in eno s Filipom. Enako velja za primera (10).</p>
               <p xml:id="suss-arhiv-000403.p17">(9a) Matija je včeraj spil pivo z Vidom in Filipom.<lb/>(9b) Matija je včeraj spil pivo z Vidom in s Filipom.<lb/> (10a) Na vrh lahko prideš z avtom in kolesom.<lb/> (10b) Na vrh lahko prideš z avtom in s kolesom.</p>
               <p xml:id="suss-arhiv-000403.p18">Vendar je to za vaše vprašanje rahlo irelevantno, saj takšnih pomenskih razlik ni pri zvezah z veznikom 'ali'. (11) takšne dvoumnosti ne omogoča, oba stavka imata identičen pomen.</p>
               <p xml:id="suss-arhiv-000403.p19">(11a) Na vrh lahko prideš z avtom ali kolesom.<lb/>(11b) Na vrh lahko prideš z avtom ali s kolesom.</p>
               <p xml:id="suss-arhiv-000403.p20">Enako velja tudi za vse tri primere v (12). Vsi imajo enak pomen.</p>
               <p xml:id="suss-arhiv-000403.p21">(12a) Na vrh lahko prideš z avtom, motorjem ali kolesom.<lb/>(12b) Na vrh lahko prideš z avtom, motorjem ali s kolesom.<lb/> (12c) Na vrh lahko prideš z avtom, z motorjem ali s kolesom.</p>
               <p xml:id="suss-arhiv-000403.p22">Najsmiselnejša rešitev za vaš primer je torej uporaba le enega predloga, tistega, ki bi sicer pasal k prvi besedi znotraj naštevalnega niza. V vašem konkretnem primeru bi to bilo: 'Peljete se lahko z: avtom, kolesom, vlakom, avtobusom ali motorjem'.</p>
               <p xml:id="suss-arhiv-000403.p23">(maj 2005)</p>
            </div>
            <div type="comment" xml:id="suss-arhiv-000403.div3">
               <p xml:id="suss-arhiv-000403.p24">najlepsa hvala za izcrpen odgovor z obilico nazornih primerov.</p>
            </div>
            <div type="reference" xml:id="suss-arhiv-000403.div4">
               <p xml:id="suss-arhiv-000403.p25">Glej tudi: <ref target="#suss-debata-o-predlogihl">Debata o rabi predlogov</ref>.</p>
            </div>
         </div>
         <div type="article" xml:id="suss-arhiv-000404"
              corresp="http://www2.arnes.si/~lmarus/suss/arhiv/suss-arhiv-000404.html">
            <head>Kaj pomeni 'tendinogen'</head>
            <byline>Rok Žaucer</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000404.div1">
               <p xml:id="suss-arhiv-000404.p1">Lepo bi Vas prosila, če mi pomagate pri naslednjem medicinskem izrazu in namreč kaj pomeni "tendinogen"</p>
            </div>
            <div type="answer" xml:id="suss-arhiv-000404.div2">
               <p xml:id="suss-arhiv-000404.p2">Pozdravljeni,<lb/>izraz 'tendinogen' ne more biti prav pogost, saj ga je na spletu le težko najti, in to tako v slovenski kot v kakšni poangleženi, ponemčeni ... različici (tendogen, tendogene, tendinogen, tendinogene, tendinogenous, ipd.). Izraza še nismo srečali, njegovega pomena torej ne poznamo, medicinci pa tudi nismo. Vendarle pa lahko poskusimo vsaj približno ugotoviti njegov verjetni pomen.</p>
               <p xml:id="suss-arhiv-000404.p3">'Tendon' je verjetno kar mednarodni (vsekakor pa angleški, francoski, itd.) izraz za kito oziroma tetivo (izvira iz stare grščine). Besedni del '-gen' prav tako izvira iz stare grščine, v današnjih tvorjenkah pa često pomeni približno 'tisti, ki povzroča'. 'Citogen', kjer je cit- (prek stare grščine) 'celica', pomeni 'tisti/tak, kar povzroča rast celic'. 'Patogen', kjer je 'pat-' (prek stare grščine) 'bolezen', pomeni 'ki povzroča bolezen'. Izraz 'tendinogen' bi torej teoretično, se pravi če so njegovi tvorci ob kovanju tega izraza sledili omenjenemu algoritmu, lahko pomenil 'tak, ki povzroča rast kitnega tkiva'. Vendar na spletu ne najdem prav ničesar, kar bi izkazovalo tak pomen, pa tudi za gojenje kitnega tkiva še nisem slišal (ker sem seveda zgolj jezikoslovec, ki za večino medicinskih in bioloških zadev še ni slišal, to slednje seveda ne pomeni prav dosti).</p>
               <p xml:id="suss-arhiv-000404.p4">Bolj verjetno se zdi, da naj bi izraz pomenil preprosto 'tak, ki se nanaša na kito/kite' -- na tak pomen lahko sklepamo po neki nemški spletni strani. Podoben pomen bi bil morda tudi 'tak, ki povzroča tendinitis (tudi 'tendonitis' ali 'tenonitis')', pri čemer 'tendonitis' pomeni 'vnetje kite'. Ta pomena se zdita smiselna tudi v luči angleške zveze 'tendinogenous sport injuries' (ki sem jo našel na tejle spletni strani: http://www.vub.ac.be/infovoor/onderzoekers/research/team_pub.php?team_code=KINE), ki bi (ob privzetju mogoče sicer neustreznega izraza 'tendinogen') po naše torej morda bila 'tendinogene športne poškodbe', se pravi ali 'športne poškodbe, ki vključujejo vnetje kit' ali 'športne poškodbe, ki povzročajo vnetje kit'.</p>
               <p xml:id="suss-arhiv-000404.p5">Je pa vsekakor treba poudariti, da tak pomen zelo verjetno ni ustaljen; kot rečeno, na spletu se najde po par strani iz par jezikov in nič več, kar vsekakor navdaja z dvomom. Tudi znanka zdravnica, sicer specialistka v povsem drugi veji medicine, ni izraza še nikdar slišala.</p>
               <p xml:id="suss-arhiv-000404.p6">Še enkrat tudi ponavljam, da smo na Šussu jezikoslovci in ne medicinci, in vas zato pozivam, da poskusite zadevo razčistiti s kakšnim zdravnikom. Svetujem tudi, da navedete sobesedilo, kjer se izraz pojavlja. Iz sobesedila se namreč često hitro ugotovi nameravani pomen.</p>
               <p xml:id="suss-arhiv-000404.p7">(julij 2005)</p>
            </div>
         </div>
         <div type="article" xml:id="suss-arhiv-000405"
              corresp="http://www2.arnes.si/~lmarus/suss/arhiv/suss-arhiv-000405.html">
            <head>Udejanili ali udejanjili</head>
            <byline>Rok Žaucer</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000405.div1">
               <p xml:id="suss-arhiv-000405.p1">Lepo prosim za pomoč.<lb/>stavek;<lb/> Da bi te vrednote udelanili ali udejanjili, se ravnamo po visokih merilih...<lb/> Hvala in lep pozdrav.</p>
            </div>
            <div type="answer" xml:id="suss-arhiv-000405.div2">
               <p xml:id="suss-arhiv-000405.p2">Pozdravljeni,<lb/>če prav razumem vaše vprašanje, vas zanima, ali rečemo 'udejanjiti' ali 'udelaniti'. Če je to res, je odgovor kratek: v slovenščini beseda 'udelaniti' ne obstaja, beseda 'udejanjiti' pa. Za pojasnitev pomena tega glagola navajam slovarsko geslo iz Slovarja slovenskega knjižnega jezika:</p>
               <p xml:id="suss-arhiv-000405.p3">udejanjiti -im dov. knjiž. uresničiti: udejanjiti sklep; uprizoritev je dosledno udejanjila avtorjevo hotenje // izraziti, pokazati: udejanjiti resnico življenja v literarnem delu; njegove igralske sposobnosti so se v tej igri lahko udejanjile<lb/>udejanjen -a -o: udejanjen program, zakon; udejanjene vrednote</p>
               <p xml:id="suss-arhiv-000405.p4">Besedotvorno bi lahko glagol razložili kot tvorjenko iz predložne predpone 'u-' (oziroma 'v-') in samostalnika 'dejanje'; dobesedno gledano gre torej morda za to, da nekaj 'spravimo v dejanje/dejanja', manj dobesedno pa pač za 'uresničitev', 'realizacijo'...</p>
               <p xml:id="suss-arhiv-000405.p5">Dodam lahko še opombo o zapisu. Obstajata namreč dve različici zapisa tega glagola. Medtem ko Slovar slovenskega knjižnega jezika in slovarski del Slovenskega pravopisa beležita samo en zapis, namreč 'udejanjiti', se tako v besedilnem korpusu Nova beseda kot na slovenskem delu svetovnega spleta pojavljata dve zapisni različici, 'udejanjiti' in 'udejaniti'. V Novi besedi ima različica 'udejanjiti' (oz. iskalni niz 'udejanji*') 533 pojavitev, različica 'udejaniti' (oz. iskalni niz 'udejani*') pa 405. Še bolj izenačeno stanje izpričuje svetovni splet ob iskanju po slovenskih straneh z Googlom: 144 pojavitev za 'udejanji*', 128 pojavitev za 'udejani*'.</p>
               <p xml:id="suss-arhiv-000405.p6">Če glagol izvajamo iz zveze predpone 'u-' in 'dejanja', potem bi pričakovali 'udejanjiti', saj je pri 'dejanju' nespremenljiva oblika pred pregibalno pripono 'dejanj-' (na to pa nataknemo glagolski del, tj. -i-ti). Na tej logiki predvidoma sloni zapis, ki ga beleži Slovenski pravopis. Vendar lahko ob tem po eni strani dodam, da bo v marsikateri različici današnje slovenščine izgovor obeh zapisov enak, in sicer brez glasu [j] med [n] in [i], kar seveda navaja na zapis 'udejaniti'. Normativni jezik, kot ga poskuša širiti predvsem Slovenski pravopis, se tipično opira bolj na besedotvorna stališča in bo zato seveda propagiral 'udejanjiti'. Tipični govorec slovenščine pa bo prej za osnovo zapisa vzel svoj izgovor, iz česar za marsikoga seveda sledi zapis 'udejaniti'.</p>
               <p xml:id="suss-arhiv-000405.p7">Po drugi strani pa lahko dodam še to, da pozna slovenščina tudi besedo 'dejanski', katere zapis je nevariirajoč; zapis 'dejanjski' danes praktično ne obstaja (na slovenskih spletnih straneh Google ne najde nobene pojavitve, v Novi besedi pa najdemo 2). Pomen besede 'dejanski' je blizu besedi 'resničen', pravtako kot je pomen glagola 'udejan(j)iti' blizu besedi 'uresničiti' (besedi 'dejanski' in 'udejan(j)iti' pa si delita koren, 'de-')). Tako bi lahko morda glagol 'udejan(j)iti' izvajali tudi iz kombinacije pomensko rahlo izpraznjene predpone in osnove 'dejan-', kot se kaže v besedi 'dejanski'. Šlo bi torej za tvorjenko s pomenom 'narediti nekaj dejansko (tj. resnično obstoječe)'. Ob taki izpeljavi pa je smiseln ravno zapis 'udejaniti' in ne 'udejanjiti'. ('J' v nedovrsni obliki 'udejanjati' je motiviran neodvisno od tega, pravtako kot ima 'j' naprimer nedovršna oblika glagola 'obelodaniti, tj. 'obelodanjati' -- ta govorjeni in posledično pisni 'j' sledi iz neodvisnega glasoslovnega pravila slovenščine.)</p>
               <p xml:id="suss-arhiv-000405.p8">Za glagol 'udejan(j)iti' torej obstajata dve zapisni različici, normativni priročniki propagirajo eno od obeh različic, zagovarjati pa se da obe različici, od katerih vsaka sledi svoji jezikovnosistemski logiki.</p>
               <p xml:id="suss-arhiv-000405.p9">Če sem vaše vprašanje narobe razumel in vas je v resnici zanimal kak drug vidik navedenega stavka oziroma označenega dela navedenega stavka, se oglasite še enkrat.</p>
            </div>
            <div type="comment" xml:id="suss-arhiv-000405.div3">
               <p xml:id="suss-arhiv-000405.p10">HVALA ZA VAŠ HITER ODGOVOR IN POJASNITEV.<lb/>...UDELANITI... JE BIL TISKARSKI ŠKRAT.</p>
            </div>
            <div type="answer" xml:id="suss-arhiv-000405.div4">
               <p xml:id="suss-arhiv-000405.p11">Hja, kasneje sem tudi sam opazil, da ste že v naslovu sporočila napisali 'udejaniti' in da mora torej 'udelaniti' gotovo biti tiskarski škrat. No, drugi del odgovora je bil na srečo tako ali tako uperjen v to, po čemer ste spraševali.</p>
               <p xml:id="suss-arhiv-000405.p12">Pravkar mi je na misel prišla še ena beseda, ki se jo da povezati z zapisom glagola 'udejan(j)iti', namreč 'enodejanka'. To besedo pišemo izključno brez 'j' (samo tak zapis najdemo na internetu, v Novi besedi, v Slovarju slovenskega knjižnega jezika in v Slovenskem pravopisu), pa čeprav bi se jo dalo -- še bolj nedvoumno kot 'udejaniti' -- besedotvorno izpeljevati iz 'dejanja' in bi torej lahko pričakovali zapis 'enodejanjka'. Če tistemu, kar sem napisal že včeraj, dodam še to, res ne vidim pravega razloga za vztrajanje zgolj pri zapisu 'udejanjiti'; z navezavno na 'dejanski' se da zagovarjati tudi zapis 'udejaniti', istočasno pa je neposredna vez med zapisom z 'j' in domnevno izpeljavo iz osnove 'dejanj-' neodvisno od glagola 'udejan(j)iti' pretrgana tudi v normativnem jeziku v primeru 'enodejanke'.</p>
               <p xml:id="suss-arhiv-000405.p13">(avgust 2005)</p>
            </div>
         </div>
         <div type="article" xml:id="suss-arhiv-000406"
              corresp="http://www2.arnes.si/~lmarus/suss/arhiv/suss-arhiv-000406.html">
            <head>Kako pišemo tuja zemljepisna imena</head>
            <byline>Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000406.div1">
               <p xml:id="suss-arhiv-000406.p1">Ali pišemo "andsko gorovje" in "amazonsko porečje" z veliko, ali z malo začetnico?</p>
            </div>
            <div type="answer" xml:id="suss-arhiv-000406.div2">
               <p xml:id="suss-arhiv-000406.p2">Lepo pozdravljeni<lb/>Po slovenskem pravopisu pišemo zemljepisna imena (torej "tekoče vode, morske tokove, prekope, slapove, jezera, morja, oceane", "vzpetine, doline, nižine, katastrske enote in njihove skupine, gozdove, puščave, jame") z veliko začetnico. Četudi tipa geografskih enot, ki jih omanjate nista zapisana v pravopisu, bi pravopisno pravilo logično veljalo tudi zanju. Ideja za tem pravopisnim pravilo je, da se zemljepisna imena, imena točno določenega prostora (karkoli že ta točno določen prostor je), enači z osebnimi imeni, imeni točno določene osebe, in torej oboje zapisuje z veliko začetnico.</p>
               <p xml:id="suss-arhiv-000406.p3">Oba vaša primera, tako 'A/andsko gorovje' kot 'A/amazonsko porečje', poimenujeta točno določen prostor/kraj, vprašanje je le, ali sta to tudi imeni točno določenega prostora. Na to vprašanje vam ne morem v celoti odgovoriti. Vsak točno določen kraj lahko poimenujemo na nešteto možnih načinov, ki bodo vsi po vrsti poimenovali točno ta kraj/prostor in nič drugega, zato kateregakoli poimenovanja točno določenega prostora ne moremo oklicati za ime. Naj razložim o čem govorim s primerom. Ljubljano bi prav lahko klicali tudi 'največje mesto v Sloveniji', 'prestolnica Slovenije', 'mesto med Rožnikom in Golovcem', 'mesto ob srednjem toku Ljubljanice', 'mesto na križišču petega in devetega evropskega koridorja', 'mesto med Šmarno goro in Krimom', 'mesto na severu Ljubljanskega barja' in tako naprej v nedogled. Edinstvenost stvari, ki jo neko poimenovanje poimenuje, še ne prinese statusa imena. Kaj ime je, je v bistvu rahlo prekomplicirano vprašanje, da bi ga skušal odgovoriti tu, naj le povem, da je na ime obišajno vezana stalnost in obča sprejetost poimenovanja, da torej ime uporabljajo vsi in da se obenem vsi uporabniki strinjajo, da je to res ime.</p>
               <p xml:id="suss-arhiv-000406.p4">Torej se moramo vprašati, ali je 'A/andsko gorovje' res ime gorovja v Južni Ameriki. Moj prvi odgovor bi bil ne, saj se to gorovje imenuje preprosto 'Andi', tako kot imamo tudi 'Alpe' in 'Himalajo', na pa 'Alpskega' ali 'Himalajskega gorovja'. Tu lahko dodam, da sem takšno poimenovanje sicer že videl, četudi morda ne ravno za Ande. Pogledal sem v korpusu Nova beseda (http://bos.zrc-sazu.si/s_beseda.html), kjer se nahajajo poleg 'Andskega gorovja' še osamljeni primeri 'chiapaško gorovje', 'afganistansko gorovje', 'Krnsko gorovje', '[P]amirsko gorovje', '[P]irenejsko gorovje', 'Nubsko gorovje', '[U]ralsko gorovje', 'kavkaško gorovje', '[A]ndsko gorovje', 'Rodopsko gorovje', 'Brookovo gorovje' in pa seveda mnogo pojavitev 'Skalno gorovje' (kjer je velika začetnica v oglatem oklepaju, je bila beseda na začetku stavka, velika začetnica pa zato ne označuje nujno zemljepisnega imena oziroma piščevega namena tretirati poimenovanje kot lastno ime). Od navedenih primerov sta le zadnja dva primera jasni imeni (kakor mi je uspelo ugotoviti, je Brookovo gorovje na Antarktiki, Skalno gorovje pa je na zahodu ZDA). Nubsko gorovje sem običajno videl poimenovano kot 'Nubske gore', za 'chiapaško gorovje' še nisem slišal, se pa očitno nahaja v mehiški pokrajini Chiapas. Enako velja za 'afganistansko gorovje', ki je verjetno le vrstno poimenovanje, pač neko gorovje v Afganistanu. 'Krnsko gorovje' je rahel misterij, ostala poimenovanja pa se podobni konstrukti kot vaše 'Andsko gorovje', saj se, kolikor jaz vem, našteta gorovja imenujejo 'Pamir', 'Pireneji', 'Ural', 'Kavkaz' in 'Rodopi'.</p>
               <p xml:id="suss-arhiv-000406.p5">Ugibam, da ljudi privlači takšno dolgo poimenovanje, saj hočejo v imenu povedati, da je to, o čemer govorijo, gorovje in ne kaj drugega, verjetno računajoč na nevednost bralcev. Po drugi strani takšna dvojna poimenovanja poznamo in jim v nekaterih primerih celo dajemo status imena, recimo 'Atlantik' in 'Atlantski ocean' (slednji je v Novi besedi napisan 47-krat z veliko začetnico in le 1-krat z malo), 'Jadran' in 'Jadransko morje' (Nova beseda ima le vnose z veliko začetnico), 'Julijci' in 'Julijske Alpe' pa še kaj bi se našlo. Imamo seveda tudi primere dvojnih poimenovanj, kjer je neimenski status daljšega poimenovanja ravnotako očiten, recimo 'Azija' in 'azijska celina' (v Novi besedi ima vseh 9 pojavitev malo začetnico, enako velja tudi za druge celine), ali 'Dolenjska' in 'dolenjska regija' (tu bi se morda dalo ugovarjati, da se poimenovanji ne nanašata na eno in isto stvar, saj 'dolenjska regija' označuje ekonomsko-politični pojem raje kot zemljepisno enoto).</p>
               <p xml:id="suss-arhiv-000406.p6">Torej, ugovor, da 'andsko gorovje' ni ime in se zato ne more pisati z veliko, deluje smiselen (saj podvajanje poimenovanj res ni smiselno). Tudi, če bi rekli, da je 'andsko gorovje' nekaj drugega kot 'Andi', in tako skušali opravičiti spremembo poimenovanja, se novotvorbe ne bi pisalo z veliko, saj potem novo poimenovanje ne bi več označevalo neke točno določene enote oz. ne bi bilo jasno katero enoto (no, odvisno, kaj bi se odločili, da bi vam to novo poimenovanje pomenilo). Po drugi strani še vedno lahko rečete, da ima za vas 'Andsko gorovje' status imena tega gorstva, ali pa da hočete s tem poimenovanjem zajeti neko drugačno točno določeno zemljepisno enoto. V slednjem primeru imaste vse razloge, da 'Andsko gorovje' zapisujete z veliko začetnico.</p>
               <p xml:id="suss-arhiv-000406.p7">Podobna vprašanja se postavijo pri zvezi 'A/amazonsko porečje', saj to ni pravo ime. Takšna regija ne obstaja v zavesti ljudi, temveč je le geografski konstrukt. Lahko pa bi tudi rekli, da se porečja običajno poimenuje z imenom reke na desni strani samostalnika 'porečje', torej 'porečje Amazonke' (kjer se znova postavi vprašanje velike začetnice na prvi besedi). Tu vam odgovora res ne znam dati. Zdi se da kakšne zares ustaljene rabe ni. V korpusu Nova beseda sem našel le tri primere takega poimenovanja, v dveh primerih je bila začetnica mala, v enem pa velika ('Donavsko porečje'). Se pa zdi, da je ustaljeno poimenovanje res z imenom reke na desni in da se v tem primeru beseda 'porečje' piše z malo, torej 'porečje Soče', 'porečje Amazonke'. Naj ponovim, zdi se, da velika začetnica ni potrebna, četudi ne bom rekel, da je ne smete uporabiti. Odvisno kako občutite imenskost vašega poimenovanja.</p>
               <p xml:id="suss-arhiv-000406.p8">Drugi možni ugovor proti pisanju velike začetnice pa je bolj vezan na konkretno rabo tega poimenovanja. Zdi se, da lahko z 'amazonsko porečje' imenujemo tudi tip porečja (prostrano območje deževnega gozda z ogromnimi rekami / porečje z enako favno in floro kot jo najdemo v porečju Amazonke ali kaj podobnega) ali pa le nedifinirano območje v severnem delu Južne Amerike (severni Južni Ameriki), ko to ni več ime točno določenega prostora in bi se torej moralo pisati z malo. Tu se morete vprašati sami, kaj natančno poimenujete s tem izrazom, in na podlagi odgovora odločiti, ali si poimenovanje res zasluži veliko začetnico. Enak ugovor lahko najdemo tudi za Andsko gorovje.</p>
               <p xml:id="suss-arhiv-000406.p9">Se več o velikih začetnicah in zemljepisnih imenih lahko najdete tudi v našem arhivu, recimo v odgovorih:</p>
            </div>
            <div type="reference" xml:id="suss-arhiv-000406.div3">
               <p xml:id="suss-arhiv-000406.p10">
                  <ref target="#suss-arhiv-000001">Kako se piše 'Bližnji vzhod'</ref>
                  <lb/>
                  <ref target="#suss-arhiv-000002">Kako se piše 'Ptujske Toplice'</ref>
                  <lb/>
                  <ref target="#suss-arhiv-000014">Kako se piše 'cerkev sv. Marije Alietske'</ref>
                  <lb/>
                  <ref target="#suss-arhiv-000316">Kako se piše 'Babna Gora'?</ref>
               </p>
            </div>
            <div type="answer" xml:id="suss-arhiv-000406.div4">
               <p xml:id="suss-arhiv-000406.p11">(maj 2005)</p>
            </div>
         </div>
         <div type="article" xml:id="suss-arhiv-000407"
              corresp="http://www2.arnes.si/~lmarus/suss/arhiv/suss-arhiv-000407.html">
            <head>Določna oblika pridevnika: upravičen(i) odjemalec</head>
            <byline>Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000407.div1">
               <p xml:id="suss-arhiv-000407.p1">Kratka bom in neposredna; jezi me, ker se včasih pri pisanju ustavim zaradi razmišljanja o tem, ali je pravilno "upravičen odjemalec" ali "upravičeni odjemalec". No, če je fant prijazen, je "prijazen", ne "prijazni". To vem, hi-hi, a zelo rada bi za vse in dokončno poznala slovnično pravilo glede tega, kdaj pridevniku dodati "-i".</p>
            </div>
            <div type="answer" xml:id="suss-arhiv-000407.div2">
               <p xml:id="suss-arhiv-000407.p2">Lepo pozdravljeni<lb/>Na vaše vprašanje smo odgovarjali že večkrat. Odgovore si lahko preberete tu:<lb/> http://www2.arnes.si/~lmarus/suss/arhiv/suss-arhiv-000112.html<lb/> http://www2.arnes.si/~lmarus/suss/arhiv/suss-arhiv-000113.html<lb/> http://www2.arnes.si/~lmarus/suss/arhiv/suss-arhiv-000346.html</p>
               <p xml:id="suss-arhiv-000407.p3">Na kratko pa lahko dodam, da se končnica '-i' v imenovalniku ednine moškega spola dodaja pridevnikom, če ti označujejo neko že od prej znano lastnost nanosnika samostalniške zveze (to bi bila določna raba te končnice) ali če pridevnik določa tip nanosnika samostalniške zveze (to bi bila vrstna raba te končnice).</p>
               <p xml:id="suss-arhiv-000407.p4">Prav je torej lahko oboje, tako 'prijazni fant' kot 'prijazen fant', le da obe različici nista "pravilni" v istem okolju. Kot je zapisano v zgoraj olinčenih odgovorih, je določni '-i' sicer del knjižne slovenščine a je iz govorjene slovenščine, kakor mi je znano, že popolnoma izginil. Verjetno v večini dialektov ga je nadomestila nespremenljiva oblika kazalnega zaimka 'ta'. Eden načinov, kako ugotoviti, kdaj uporabiti '-i', je torej sledeč: če se vam zdi ob pridevniku sprejemljivo reči 'ta' (če 'ta' v vašem dialektu sploh obstaja), torej 'ta prijazen fant mi je prinesel rože', potem bi v knjižni slovenščini na pridevniku morala biti končnica '-i', torej 'prijazni fant mi je prinesel rože'. Kot je razloženo v enem od odgovorov, tudi to vodilo ni stoprocentno, a se zdi še vedno uporabno.</p>
               <p xml:id="suss-arhiv-000407.p5">Morda še to glede vašega primera s prijaznim fantom. Določne oblike pridevnika (enako velja za vrstno obliko) načeloma ne moremo uporabiti v predikativnih stavkih (na mestu povedkovega določila). Stavek '*ta fant je prijazni/delavni/pijani' je torej (načeloma) nemogoč (enako '*ta fant je ta prijazen/ta delaven/ta pijan'). Dodajam 'načeloma', ker si lahko zamislimo situacijo, kjer bi tudi ta stavek postal sprejemljiv. Recimo, da se na oddaji Zmenkarije trije fantje borijo za eno dekle. En fant se izkazuje s svojo prijaznostjo, drugi s svojo pridnostjo, tretji pa se je prišel tja samo zafrkavati in se je že pred snemanjem oddaje fino nadelal. Ker so njihove lastnosti zelo očitne, se jih tekom oddaje oprimejo oznake 'prijazni fant', 'delavni fant' in 'pijani fant'. Ob koncu oddaje, ko se dvigne zastor, dekle poskuša uganiti, kdo je kdo, in si misli: 'Ta desn, k komi sedi na stolu, more bit ta pjan. Ta leu, k zgleda tko lepo pošlihtan, more bit ta prjazn. Ta sredinski je pa zihr ta delaun.', kar bi se lahko prevedlo v knjižno slovenščino kot 'Desni, ki ima težave z ravnotežjem, mora biti pijani. Levi, ki izgleda tako lepo urejen, mora biti prijazni. Sredinski pa je gotovo delavni.'.</p>
               <p xml:id="suss-arhiv-000407.p6">Pravega odgovora torej ni, a naj vas to nikar ne skrbi. Vsekakor pa si preberite zgoraj navedene odgovore.</p>
               <p xml:id="suss-arhiv-000407.p7">(avgust 2005)</p>
            </div>
            <div type="reference" xml:id="suss-arhiv-000407.div3">
               <p xml:id="suss-arhiv-000407.p8">Glej tudi: <ref target="#suss-arhiv-000112">'Ponoven' ali 'ponovni'</ref>.</p>
               <p xml:id="suss-arhiv-000407.p9">Glej tudi: <ref target="#suss-arhiv-000113">'Neuraden' ali 'neuradni urad za jezik'</ref>.</p>
               <p xml:id="suss-arhiv-000407.p10">Glej tudi: <ref target="#suss-arhiv-000346">Kako uporabljati določne pridevnike?</ref>.</p>
            </div>
         </div>
         <div type="article" xml:id="suss-arhiv-000408"
              corresp="http://www2.arnes.si/~lmarus/suss/arhiv/suss-arhiv-000408.html">
            <head>Izvor besede Katanija</head>
            <byline>Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000408.div1">
               <p xml:id="suss-arhiv-000408.p1">Sem študentka primerjalnega jezikoslovja na FF. Glede na vsebino vaše strani, se obračam na vas z jezikovnim vprašanjem.</p>
               <p xml:id="suss-arhiv-000408.p2">Prosila bi vas, če bi mi lahko razložili etimologijo besede "KATANIJA" (iz katerega jezika prihaja ta beseda-je to morda beseda slovanskega izvora, kako se je glasila v indoevropščini, kaj natančno pomeni,...). Jaz je namreč nikjer ne najdem.</p>
            </div>
            <div type="answer" xml:id="suss-arhiv-000408.div2">
               <p xml:id="suss-arhiv-000408.p3">Živjo<lb/>Lepo, da si ste se z vprašanjem obrnili na nas (vsi po vrsti smo nekdanji študenti splošnega jezikoslovja na FF), a bi vam vseeno radi povedali, da bi si za konkretno vprašanje lažje predstavljal obratno situacijo, v kateri vprašanje mi pošiljamo vam. O zgodovinskem jezikoslovju vemo gotovo manj od vas, pa tudi dostopa do primerne literature in do ljudi, ki take stvari vedo, nimamo. Vseeno naj poskusim odgovoriti na vaše vprašanje.</p>
               <p xml:id="suss-arhiv-000408.p4">Predpostavljam, da imate z besedo KATANIJA v mislih mesto na Siciliji, ki se po italijansko imenuje 'Catania'. Kakor mi je uspelo izvedeti z nekaj kliki po internetu, naj bi se Catania ob ustanovitvi leta 729 pred.n.š. imenovala Katane. Tako piše tu: http://cultura-italiana.it-schools.com/sezioni/viaggi-e-cultura-in-italia/siciliat/catania-storia.shtml</p>
               <p xml:id="suss-arhiv-000408.p5">Na omenjeni strani tudi piše, da 'Katane' v stari sicilščini (oziroma sikulščini) pomeni ribežen (po italijansko 'grattugia') oziroma 'nož s katerim odiramo živali' (po italijansko 'scorticatoio'), kar naj bi na nek način opisovalo teren na katerem so mesto ustanovili. Teren je nazoban oziroma poln lukenj, saj je to vse strjena lava iz Etne, ki se dviga nad Catanio.</p>
               <p xml:id="suss-arhiv-000408.p6">Kakor sem uspel ugotoviti iz Italijanskega slovarja Garzanti (http://www.garzantilinguistica.it/) in Wikipedie (http://it.wikipedia.org/wiki/Siculi) so Sikuli bili italsko torej tudi indoevropsko pleme, ki se je na Sicilijo preselilo iz osrednje Italije nekje okoli 13. stoletja pred.n.š. Sikulski imeni naj bi bili tudi Messina in Siracusa oz. v originalu 'Zancle' in 'Suraka'.</p>
               <p xml:id="suss-arhiv-000408.p7">Kaj več vam o tem ne bi znal povedati. Svetujem vam, da vprašanje postavite kakemu vašemu provesorju, ki se gotovo bolj spozna na zgodovinsko jezikoslovje, stare jezike in podobne stvari. Tudi mi smo Marku Snoju poslali že več prejetih vprašanj o izvoru besed ali čem podobno zgodovinsko jezikoslovnim.</p>
               <p xml:id="suss-arhiv-000408.p8">V kolikor sem se lotili povsem napačne besede, pa mi prosim oprostite, a res ne vem, kaj bi KATANIJA sploh še lahko bila.</p>
               <p xml:id="suss-arhiv-000408.p9">(avgust 2005)</p>
            </div>
         </div>
         <div type="article" xml:id="suss-arhiv-000409"
              corresp="http://www2.arnes.si/~lmarus/suss/arhiv/suss-arhiv-000409.html">
            <head>Še o ujemanju sestavljenega osebka</head>
            <byline>Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000409.div1">
               <p xml:id="suss-arhiv-000409.p1">kolikor vem, velja pravilo, da dobi glagol moško obliko, če sledi samostalnikom ženskega in srednjega spola. Torej: krave in teleta so se pasli. Zanima me, ali to pravilo velja brez izjem, ne glede na besedni red, tvornik, trpnik ... V nekaterih primerih bi namreč stavki zveneli zelo nenavadno. Primer: Treba je ugotoviti, ali so bili obravnavani vsa vprašanja in vse dejavnosti.</p>
               <p xml:id="suss-arhiv-000409.p2">Zanima me tudi, ali je stavek mogoče zapisati brez besede vse, pa bi kljub temu ostal slovnično pravilen ter pomensko nespremenjen.</p>
            </div>
            <div type="answer" xml:id="suss-arhiv-000409.div2">
               <p xml:id="suss-arhiv-000409.p3">Lepo pozdravljeni<lb/>Na podobno vprašanje smo nedolgo tega že odgovarjali. Vprašanje in odgovor (ki je že sam sestavljen iz dveh odgovorov) si lahko preberete tukaj:<lb/> http://www2.arnes.si/%7Elmarus/suss/arhiv/suss-arhiv-000374.html</p>
               <p xml:id="suss-arhiv-000409.p4">Po pregledu odgovora, pa si preberite še nekaj o vašem konkretnem vprašanju. Olinčen odgovor govori o rahlo drugačnem tipu sestavljenih osebkov, a vam vseeno svetujem, da si najprej preberete odgovor, saj je način razmišljanja vseeno podoben.</p>
               <p xml:id="suss-arhiv-000409.p5">Pravilo, ki ste ga navedli, kakor jaz razumem slovenščino, ne velja. Morda, da je res kje zapisano, a to pravilo nikakor ni del moje slovenščine. Področje glagolskega ujemanja s sestavljenim osebkom je rahlo prekomplicirano, da bi se ga dalo preprosto uloviti z enostavnim pravilom. To je tudi ugotovitev zgoraj citiranega odgovora. Ujemanje na glagolu namreč ni odvisno samo od spola obeh delov osebka, s katerim naj bi se glagol ujemal, temveč tudi od vrstnega reda obeh delov oziroma natančneje od tega, kateri del osebka je bližji glagolu. Ker se v vašem primeru sestavljajo samostalniške zveze v množini, bom ignoriral vse variacije z dvojino itd.</p>
               <p xml:id="suss-arhiv-000409.p6">Kakor je nakazano že v olinčenem odgovoru, načeloma veljajo spodnje postavke (Sr = samostalniška zveza [SZ] srednjega spola, Že = SZ ženskega spola, Mo = SZ moškega spola). Naj dodam, da je tu govora o sprejemljivosti (raje kot o pravilnosti), ter da je navajana sprejemljivost običajno relativna. Zvezdica pred primerom torej načeloma pomeni 'precej manj sprejemljivo kot primer brez zvezdice'.</p>
               <p xml:id="suss-arhiv-000409.p7">1. Če glagol sledi sestavljenemu osebku Že+Sr, je najbolj normalno glagolsko ujemanje srednjega spola, medtem ko mi deluje ujemanje v ženskem ali moškem spolu slabo.<lb/>PRIMER: krave in teleta so hotela iti na pašo <lb/> (vs. ' *... so hotele ...' in ' *... so hoteli ...')</p>
               <p xml:id="suss-arhiv-000409.p8">2. Če glagol sledi sestavljenemu osebku Sr+Že, je najbolj (oz. edino) normalno glagolsko ujemanje ženskega spola, karkoli drugega deluje mojim ušesom nesprejemljivo (srednji spol morda manj nesprejemljivo kot moški).<lb/>PRIMER: teleta in krave so hotele iti na pašo <lb/> (vs. ' ?*... so hotela ...' in ' *... so hoteli ...')</p>
               <p xml:id="suss-arhiv-000409.p9">3. Če se glagol nahaja pred sestavljenim osebkom Sr+Že, je najbolj normalno glagolsko ujemanje srednjega spola, karkoli drugega se mi zdi nesprejemljivo (vendar je vseeno žensko ujemanje boljše od moškega).<lb/>PRIMER: včeraj so hotela teleta in krave iti na pašo <lb/> (vs. ' * ... so hotele ...' in ' *... so hoteli ...')</p>
               <p xml:id="suss-arhiv-000409.p10">4. Če se glagol nahaja pred sestavljenim osebkom Že+Sr, je najbolj normalno glagolsko ujemanje ženskega spola, karkoli drugega se mi sliši nesprejemljivo (vendar je vseeno srednje ujemanje boljše od moškega).<lb/>PRIMER: včeraj so hotele krave in teleta iti na pašo <lb/> (vs. ' *... so hotela ...' in ' *... so hoteli ...')</p>
               <p xml:id="suss-arhiv-000409.p11">5. Tudi če je osebek sestavljen iz SZ ženskega spola in SZ, ki je sicer srednjega spola, a katerega naravni spol je ženski, kot na primer 'dekle', je srednji spol še vedno sprejemljiv (postane pa bolj sprejemljiv tudi ženski spol). V tem primeru je ujemanje z moškim spolom na glagolu popolnoma nesprejemljivo.<lb/>PRIMER: punce in dekleta so hotela dobiti žogo. (vs. ' ... so hotele ...' in ' *... so hoteli ...')</p>
               <p xml:id="suss-arhiv-000409.p12">Z drugimi besedami, kakor mi ujemanje narekuje moj jezikovni čut, je pravilo, ki ga navajate, napačno. Ujemanje z moškim spolom je nesprejemljivo, ko v sestavljenem osebku ni samostalniške zveze moškega spola. Vaše pravilo načeloma velja za osebke sestavljene iz edninskih samostalniških zvez. V slednjem primeru je ujemanje moškega spola načeloma najboljše, vendar je tudi tam zgodba malo bolj komplicirana (o tem je več povedano v zgoraj olinčenem odgovoru)</p>
               <p xml:id="suss-arhiv-000409.p13">Po mojem okusu je torej bolje (ali če hočete bolj "pravilno") reči 'krave in teleta so se pasla' ter 'Treba je ugotoviti, ali so bila obravnavana vsa vprašanja in vse dejavnosti.'</p>
               <p xml:id="suss-arhiv-000409.p14">Kar se tiče razlike med tvornikom in trpnikom, moram priznati, da nanjo nikoli nisem pomislil, vedar lahko tudi dodam, da po spodaj navedenih primerih sodeč ni pomembna. Če kaj, se mi zdi, da je ujemanje v moškem spolu še za spoznanje slabše ('??' in '?*' sta različni stopnji nesprejemljivosti, kakor je razloženo v olinčenem odgovoru je lestivca od najbolj do najmanj sprejemljivega: BREZ ZNAKA &gt; ? &gt; ?? &gt; ?* &gt; * ):</p>
               <p xml:id="suss-arhiv-000409.p15">1. krave in teleta so bila prodana včeraj<lb/>(vs. ' ??... so bile prodane ...' in ' *... so bili prodani ...')</p>
               <p xml:id="suss-arhiv-000409.p16">2. teleta in krave so bile prodane včeraj<lb/>(vs. ' ?*... so bila prodana ...' in ' *... so bili prodani ...')</p>
               <p xml:id="suss-arhiv-000409.p17">3. včeraj so bila prodana teleta in krave<lb/>(vs. ' *... so bile prodane ...' in ' *... so bili prodani ...')</p>
               <p xml:id="suss-arhiv-000409.p18">4. včeraj so bile prodane krave in teleta<lb/>(vs. ' *... so bila prodana ...' in ' *... so bili prodani ...')</p>
               <p xml:id="suss-arhiv-000409.p19">5. krave in teleta so se prodala včeraj<lb/>(vs. ' ?*... so se prodale ...' in ' *... so se prodali ...')</p>
               <p xml:id="suss-arhiv-000409.p20">6. teleta in krave so se prodale včeraj<lb/>(vs. ' ?*... so se prodala ...' in ' *... so se prodali ...')</p>
               <p xml:id="suss-arhiv-000409.p21">7. včeraj so se prodala teleta in krave<lb/>(vs. ' *... so se prodale ...' in ' *... so se prodali ...')</p>
               <p xml:id="suss-arhiv-000409.p22">8. včeraj so se prodale krave in teleta<lb/>(vs. ' ?*... so se prodala ...' in ' *... so se prodali ...')</p>
               <p xml:id="suss-arhiv-000409.p23">Tudi v trpniku se glagol najlepše ujema z najbližjim delom osebka.</p>
               <p xml:id="suss-arhiv-000409.p24">Glede zadnjega dela vprašanja pa tole. Načeloma velja, da se v primerljivih primerih da izpustiti drugo pojavitev besedice (kvantifikatorja) 'vse'. Vendar pa stavka potem nista popolnoma primerljiva.</p>
               <p xml:id="suss-arhiv-000409.p25">9. Pripeljal je vse prijatelje in vse prijateljice.<lb/>10. Pripeljal je vse prijatelje in prijateljice.</p>
               <p xml:id="suss-arhiv-000409.p26">Primer 10 je namreč dvoumen, saj lahko pomeni tako to kar pomeni tudi primer 9, ali pa nekaj na temo 'pripeljal je vse prijatelje in nekaj prijateljic'.</p>
               <p xml:id="suss-arhiv-000409.p27">Enako velja, če podoben izpust naredimo v osebku:</p>
               <p xml:id="suss-arhiv-000409.p28">11. vsi prijatelji in vse prijateljice mu vsak dan pošljejo po en esemes.<lb/>12. vsi prijatelji in prijateljice mu vsak dan pošljejo po en esemese.</p>
               <p xml:id="suss-arhiv-000409.p29">Zdi se, da ima 12 dva pomena: pomen stavka 11 in nekaj na temo 'vsi prijatelji in nekaj prijateljic mu vsak dan pošlje po en esemese' (tu je zanimivo tudi ujemanje na glagolu ' *... pošiljajo ...')</p>
               <p xml:id="suss-arhiv-000409.p30">Tudi pri vašem primeru bi tako načeloma veljalo, da je stavek brez besedice 'vse' dvoumen.</p>
               <p xml:id="suss-arhiv-000409.p31">13. Treba je ugotoviti, ali so bila obravnavana vsa vprašanja in dejavnosti</p>
               <p xml:id="suss-arhiv-000409.p32">Zdi se, da je to res. Naj poudarim, da tu ni govora o neslovničnosti, temveč le o pomenu stavka. Stavek 13 je prav tako slovničen kot vaš stavek. Kaj ta dvoumnost pomeni vam konkretno, se pravi, ali je zaradi te rahle dvoumnosti besedica 'vse' opustljiva ali ne, pa boste najbolje vedeli sami.</p>
               <p xml:id="suss-arhiv-000409.p33">(avgust 2005)</p>
            </div>
            <div type="reference" xml:id="suss-arhiv-000409.div3">
               <p xml:id="suss-arhiv-000409.p34">Glej tudi: <ref target="#suss-arhiv-000374">O ujemanju sestavljenega osebka</ref>.</p>
            </div>
            <div type="comment" xml:id="suss-arhiv-000409.div4">
               <p xml:id="suss-arhiv-000409.p35">Se opravicujem, ker razprave na to temo nisem nasel ze v arhivu. Ocitno pri iskanju nisem bil dovolj pozoren. Za vas odgovor pa najlepsa hvala.</p>
               <p xml:id="suss-arhiv-000409.p36">Velja torej, da je jezikovni cut najboljsi razsodnik.</p>
            </div>
         </div>
         <div type="article" xml:id="suss-arhiv-000410"
              corresp="http://www2.arnes.si/~lmarus/suss/arhiv/suss-arhiv-000410.html">
            <head>O priimku Piskernik</head>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000410.div1">
               <p xml:id="suss-arhiv-000410.p1">Ali mi lahko kdo poda izvor slovensko-koroškega priimka Piskernik? Zelo vam bom hvaležna.</p>
            </div>
            <div type="answer" xml:id="suss-arhiv-000410.div2">
               <p xml:id="suss-arhiv-000410.p2">Lepo pozdravljeni<lb/>Žal vas moramo razočarati. Med nami ni nikogar, ki bi se ukvarjal z zgodovinskim jezikoslovjem in ugotavljanjem izvora besed. Še toliko manj pa znamo povedati karkoli smiselnega o izvoru imen in priimkov. Lahko pa vas napotim na nekaj virov, ki bi znali biti relevantni, a vam tega z gotovostjo žal ne morem potrditi.</p>
               <p xml:id="suss-arhiv-000410.p3">Najrelevantnejša se zdi knjiga Janeza Kebra 'Leksikon imen : izvor imen na Slovenskem', ki je izšla leta 1988 (2. dopolnjena izdaja 1996, 3. dopolnjena izdaja 2001) pri Mohorjevi družbi v Celju. Knjige nima pri sebi, tako da žal ne morem pobrskati po njej in ugotoviti, ali govori tudi o priimkih, konkretno o priimku Piskernik.</p>
               <p xml:id="suss-arhiv-000410.p4">Na Cobissu sem našel tudi nekaj drugih zanimivih naslovov. Najrelevantješa se zdi knjiga France Bezlaj: Začasni slovar slovenskih priimkov. Ljubljana: Slovenska akademija znanosti in umetnosti, 1974. France Bezlaj je bil do svoje smrti pred 12-imi leti vodilni slovenski zgodovinski jezikoslovec. Bil je tudi glavni avtor Etimološkega slovarja slovenskega jezika, torej slovarja izvorov slovenskih besed, tako da bi knjiga izpod njegovih rok, ki ima v naslovu besedo 'priimek', znala biti zelo relevantna pri iskanju odgovora na vaše vprašanje. Žal mi je omenjena knjiga trenutno popolnoma nedosegljiva (nisem niti v Sloveniji), in ker zanjo še sploh nisem slišal, niti je še nikoli nisem imel v roki, vam res ne bi znal povedati ali je stvar res tako relevantna, kakor se zdi sodeč po avtorju in naslovu.</p>
               <p xml:id="suss-arhiv-000410.p5">Morda bi se kaj uporabnega dobilo tudi v Slovenskem etimološkem slovarju Marka Snoja (2003, 2. pregledana in dopolnjena izdaja, Ljubljana: Modrijan), že omenjenem Etimološkem slovarju slovenskega jezika Franceta Bezljaja (Ljubljana : Mladinska knjiga, 1976-1995 [A-J - 1976; K-O - 1982; P-S - 1995]) ter dveh zbornikih Bezlajevih esejev: France Bezlaj: Eseji o slovenskem jeziku. Ljubljana : Mladinska knjiga, 1967. France Bezlaj: Zbrani jezikoslovni spisi. Ljubljana : Založba ZRC, ZRC SAZU, 2003. Spomnim se, da nekaj teh esejev govori o izvoru takšnih in drugačnih besed.</p>
               <p xml:id="suss-arhiv-000410.p6">Upam, da sem vam z navedeno literaturo kakorkoli pomagal.</p>
            </div>
            <div type="comment" xml:id="suss-arhiv-000410.div3">
               <p xml:id="suss-arhiv-000410.p7">Najlepše se vam zahvaljujem za izčrpno informacijo o dostopni literaturi. Gotovo se bo med njo našlo kaj koristnega!</p>
            </div>
            <div type="answer" xml:id="suss-arhiv-000410.div4">
               <p xml:id="suss-arhiv-000410.p8">Kolega, ki ima ob sebi izvod Slovenskega etimiloškega slovarja Marka Snoja, je vanj pogledal za geslo 'pisker' in mi ga poslal. Saj ne da, je beseda 'pisker' nujno povezana z vašim priimkom, vendar je vseeno del vašega priimka in je kot taka možna osnova priimka.</p>
               <p xml:id="suss-arhiv-000410.p9">pisker (16. stoletje), piskrc, piskrček. Verjetno prevzeto iz srednjevisokonemškega phister, phistrine 'pekarna', kar je izposojeno iz lat. pistrina v enakem pomenu. Če je razlaga pravilna, je pomenski razvoj potekal 'pekarna' &gt; *'peč (za peko kruha)' &gt; *'pekač (za peko kruha)' &gt; 'lonec'. Narečno slovensko namreč pisker pomeni tudi 'peč za žganje apna'.</p>
               <p xml:id="suss-arhiv-000410.p10">Od tu do vašega priimka ni več daleč. Končnica '-nič' je zelo običajno besedotvorno obrazilo (verjetno sestavljeno): dolg -&gt; dolž-nik; banka -&gt; banč-nik, zdravje -&gt; zdrav-nik, itd. Končnica '-nik' bi torej iz besede 'pisker' lahko naredila besedo, ki pomeni nekoga, ki se ukvarja s piskri oz. s peko (ali karkoli na to temo), torej najverjetneje pekarnarja ali lončarja.</p>
               <p xml:id="suss-arhiv-000410.p11">Seveda so to čiste špekulacije, saj o vseh teh stvareh res ne vemo ničesar.</p>
               <p xml:id="suss-arhiv-000410.p12">(avgust 2005)</p>
            </div>
         </div>
         <div type="article" xml:id="suss-arhiv-000411"
              corresp="http://www2.arnes.si/~lmarus/suss/arhiv/suss-arhiv-000411.html">
            <head>Izvor priimka 'Fedran'</head>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000411.div1">
               <p xml:id="suss-arhiv-000411.p1">Na obisku imam znance iz ZDA. Njihova družina izvira iz okolice Gorenjega grada. Da bi še učvrstili svoje vezi želijo izvedeti izvor njihove družine oz. izvor njihovega priimka FEDRAN.</p>
               <p xml:id="suss-arhiv-000411.p2">Ali je mogoče kje na medmrežju najti te informacije oz. v kakšnem od slovarjev</p>
            </div>
            <div type="answer" xml:id="suss-arhiv-000411.div2">
               <p xml:id="suss-arhiv-000411.p3">Lepo pozdravljeni<lb/>Žal vam kaj drugega kot nekaj knjig, ki bi znale vsebovati kaj o izvoru omenjenega priimka, ne moremo priporočiti. Najrelevantnejša se zdi knjiga<lb/> - Janez Keber 'Leksikon imen : izvor imen na Slovenskem'. Celje: Mohorjeva družba. 1988 (2. dopolnjena izdaja 1996, 3. dopolnjena izdaja 2001)</p>
               <p xml:id="suss-arhiv-000411.p4">Na Cobissu sem našel tudi nekaj drugih zanimivih naslovov:<lb/>- France Bezlaj: Začasni slovar slovenskih priimkov. Ljubljana: Slovenska akademija znanosti in umetnosti, 1974. (France Bezlaj je bil do svoje smrti pred 12-imi leti vodilni slovenski zgodovinski jezikoslovec. Bil je tudi glavni avtor Etimološkega slovarja slovenskega jezika, torej slovarja izvorov slovenskih besed, tako da bi knjiga izpod njegovih rok, ki ima v naslovu besedo 'priimek', znala biti zelo relevantna pri iskanju odgovora na vaše vprašanje.)<lb/> - Marko Snoj: Slovenski etimološki slovar. Ljubljana: Modrijan. 2003 (2. pregledana in dopolnjena izdaja)<lb/> - France Bezlaj: Etimološkem slovarju slovenskega jezika. Ljubljana: Mladinska knjiga, 1976-1995 [A-J - 1976; K-O - 1982; P-S - 1995]<lb/> - France Bezlaj: Eseji o slovenskem jeziku. Ljubljana : Mladinska knjiga, 1967.<lb/> - France Bezlaj: Zbrani jezikoslovni spisi. Ljubljana : Založba ZRC, ZRC SAZU, 2003.</p>
               <p xml:id="suss-arhiv-000411.p5">Druga opcija je pogledati v telefonski imenik, ugotoviti, kje živijo kakšni Fedrani, ter kontaktirati direktno njih.</p>
               <p xml:id="suss-arhiv-000411.p6">Upam, da smo vam z odgovorom kakorkoli pomagali.</p>
               <p xml:id="suss-arhiv-000411.p7">mmg. Priimek Fedran, me je najprej spomnil na nekoliko daljši priimek Foedransperg (oe = o z dvema pikcama), vendar nikakor nočem reči, da sta si priimka res sorodna.</p>
               <p xml:id="suss-arhiv-000411.p8">(avgust 2005)</p>
               <p xml:id="suss-arhiv-000411.p9">Zadnja leta v <ref target="http://www.dnevnik.si/novice/neverjetno/1042209784">Dnevniku</ref>redno izhaja podlistek v katerem Janez Keber pojasnjuje izvor priimkov. Dela se je lotil precej sistematično, tako da priimke pojasnjuje po vrsti od najpogostejšega naprej. Ne vem, kako pogost je vaš priimek, vendar se mi tako na oko zdi, da prav pogost ni. Bojim se, da boste na pojasnitev po tej poti morali počakati še kar nekaj časa.</p>
            </div>
         </div>
         <div type="article" xml:id="suss-arhiv-000412"
              corresp="http://www2.arnes.si/~lmarus/suss/arhiv/suss-arhiv-000412.html">
            <head>Sklanjanje imena 'Toše Proeski'</head>
            <byline>Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000412.div1">
               <p xml:id="suss-arhiv-000412.p1">Ker dobivam (tudi od lektorjev in raznih slavistov) različna mnenja o tem, kako se pravilno sklanja Toše Proeski v tožilniku, Vas vljudno prosim še za vaše mnenje oziroma strokovno razlago. Gre seveda za ime in priimek osebe moškega spola.</p>
               <p/>
            </div>
            <div type="answer" xml:id="suss-arhiv-000412.div2">
               <p xml:id="suss-arhiv-000412.p3">O sklanjanju moških imen smo pisali že v številnih odgovorih, tu navajam nekaj najrelevantnješih.</p>
               <p xml:id="suss-arhiv-000412.p4">http://www2.arnes.si/~lmarus/suss/arhiv/suss-arhiv-000081.html<lb/>http://www2.arnes.si/~lmarus/suss/arhiv/suss-arhiv-000082.html<lb/> http://www2.arnes.si/~lmarus/suss/arhiv/suss-arhiv-000373.html</p>
               <p xml:id="suss-arhiv-000412.p5">V nobenem sicer nismo omenjali konkretnega imena Toše Proeski, a se jih vseeno splača prebrati. O vašem konkretnem primeru pa sledeče. (Če vas zanima samo zares kratek odgovor, lahko preberete le zaključek na koncu mejla, a boste na ta način ob vso razlago.)</p>
               <p xml:id="suss-arhiv-000412.p6">Moški samostalniki na '-e' se po pravopisu sklanjajo po prvi moški sklanjatvi. Nekateri teh samostalnikov na '-e', podaljšujejo osnovo z '-j' (komite-ja, Kette-ja ...), drugi osnovo podaljšujejo s '-t' (France-ta, Stane-ta, Tine-ta ...), lahko pa se pregibajo tudi brez podaljševanja (e.g. finale, finala).</p>
               <p xml:id="suss-arhiv-000412.p7">Navodilo v Pravopisu se zdi zelo jasno, a je vseeno neuporabno. v Paragrafu 781 (SP Pravila, 1991) piše: "Z 'j' daljšajo osnovo, in sicer v pisavi in govoru, samostalniki, katerih osnova se končuje na -r, -i/-'i ali -u/-'u, -'o ali -'a in na -e/-'e (če se osnova ne podaljšuje s 't' in če seveda '-e' ni končnica).". Nejasnost izvira iz krožnosti razlage, da se osnova ne podaljšuje, ko je končni '-e' končnica, kar pomeni, da se osnova ne podaljšuje, ko se podaljševanja ne uporablja in se končni '-e' spreminja. Razlaga je neuporabna, ker ne pove, kdaj končni '-e' spreminjamo. Tako da si z njo v resnici ne moremo prav dosti pomagati. Za odločitev med podaljševanjem s 't' ali z 'j' Pravopis pravi, da se 't' rabi, kjer končni '-e' izraža ljubkovalnost, majhnost ali domače lastno ime (torej France, Stane, Tine ...).</p>
               <p xml:id="suss-arhiv-000412.p8">Iz pravopisa pridemo do treh možnih tožilniških oblik imena 'Toše': Toša, Tošeta ali Tošeja. Pravopis tega sicer ne omenja, a z več možnimi oblikami, ki se vse lahko uporabljajo in so vse enako "pravilne" ni načeloma nič narobe, kar je en poglavitnih naukov zgoraj navedenih odgovorov.</p>
               <p xml:id="suss-arhiv-000412.p9">Kako se odločiti med tremi možnostmi (četudi so vse enako dobre, smo še vedno prisiljeni med njimi izbrati le eno) in katero možnost uporabiti je drugo vprašanje. V kolikor vam izmed treh res nobena ne sede bolj kot druga, se lahko vprašate, kako bi sklanjali primerljiva imena, recimo 'Mare' ali 'Rene', ali vam bolje sede 'Mareja' in 'Reneja' ali 'Mareta' in 'Reneta'. 'Mara' in 'Rena' je nemogoče, pri imenu 'Rene' morda tudi zato, ker je zadnji '-e' naglašen in se torej obnaša rahlo drugače, se pa tudi drugače zdi izbira brez podaljševanja osnove najmanj zaželena. En smiselnih pomislekov, ki je zapisan tudi v zgornjih odgovorih, je možna dvoumnost imena ob neuporabi podaljševanja osnove, saj se potem ime 'Toše' sklanja na enak način kot ime 'Toš' (recimo sociolog Niko Toš). Torej je smiselno izbirati predvsem med 'Tošeta' in 'Tošeja'.</p>
               <p xml:id="suss-arhiv-000412.p10">Za "pravilno" se lahko določi tudi obliko, ki je pogostejša (slovenščina je tisti jezik, ki ga govorijo rojeni govorci slovenščine, torej moramo samo ugotoviti, katero obliko ljudje uporabljajo, saj je to slovenščina). Pogostost ene ali druge oblike se najlažje ugotavlja s korpusom ali pa kar z Googlom.</p>
               <p xml:id="suss-arhiv-000412.p11">Korpus Nova beseda (http://bos.zrc-sazu.si/s_beseda.html) nam pri tem vprašanju ni posebej v pomoč, saj nima niti ene pojavitve besed 'Tošeta', 'Tošeja', 'Tošetu', 'Tošeju', 'Tošetom, 'Tošejem', ter le eno pojavitev niza 'Toša', ki ni oblika priimka 'Toš', vendar je tudi ta edina potencialno relevantna pojavitev le ime 'Toša' (Toša Jovanović) in ne rodilnik imena 'Toše'.</p>
               <p xml:id="suss-arhiv-000412.p12">Po Googlu sodeč, pa je pogostejše podaljševanje s 't' (rezultatov ima Google sicer zapisanih več, kot jih navajam spodaj, a so ostale strani le duplikati, kjer gre za ena in isti tekst):<lb/>Tošeta - Tošeja - Toša = 9:2:1<lb/> Tošetu - Tošeju - Tošu = 2:1:0<lb/> Tošetom - Tošejem - Tošem = 3:1:10</p>
               <p xml:id="suss-arhiv-000412.p13">Rezultati so za tožilnik dokaj jasni. Najpogostejša ("pravilna") tožilniška oblika je 'Tošeta'. Zanimivo pri tej tabeli pa je, da je podaljševanje s 't' najpogostejša rešitev za rodilnik, dajalnik in tožilnik, medtem ko je v orodniku pogostejše sklanjanje brez osnove. Kaj drugega vam tu nisem sposoben dodati.</p>
               <p xml:id="suss-arhiv-000412.p14">Kot zaključek naj ponovim, da v konkretnem primeru težko govorimo o enem in edinem pravilnem načinu sklanjanja (in da velja podobno za mnoge druge primere). V konkretnem primeru imamo načeloma na voljo tri možnosti, od katerih je najpogostejša oblika 'Tošeta'. V odgovoru se nisem ukvarjal s priimkom, ker mi deluje precej manj problematičen. Tudi Google potrdi, da obstaja le en način sklanjanja priimka - 'Proeskega'. (Najpogostejši) tožilnik celotnega imena je torej 'Tošeta Proeskega'. (Ni pa to edina pravilna tožilniška oblika.)</p>
               <p xml:id="suss-arhiv-000412.p15">(avgust 2005)</p>
            </div>
            <div type="reference" xml:id="suss-arhiv-000412.div3">
               <p xml:id="suss-arhiv-000412.p16">Glej tudi: <ref target="#suss-arhiv-000081">Sklanjanje moškega imena 'Matija'</ref>.</p>
               <p xml:id="suss-arhiv-000412.p17">Glej tudi: <ref target="#suss-arhiv-000082">Kako se sklanjata 'strojevodja Vanja Lajovic' in 'kolovodja Luka Mrcina'</ref>.</p>
               <p xml:id="suss-arhiv-000412.p18">Glej tudi: <ref target="#suss-arhiv-000373">KAko se sklanja: 'Miha' in 'Jaša'</ref>.</p>
            </div>
         </div>
         <div type="article" xml:id="suss-arhiv-000413"
              corresp="http://www2.arnes.si/~lmarus/suss/arhiv/suss-arhiv-000413.html">
            <head>Pomen besede 'zarja'</head>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000413.div1">
               <p xml:id="suss-arhiv-000413.p1">Zanima me pomen imena ZARJA</p>
            </div>
            <div type="answer" xml:id="suss-arhiv-000413.div2">
               <p xml:id="suss-arhiv-000413.p2">Najprej naj se opravičim za tako pozen odgovor. Nismo prav prepričani, da vemo, kaj vas pravzaprav zanima. Ime 'Zarja' je zelo verjetno (če ne kar gotovo) povezano s slovensko besedo 'zarja'. Pomen te besede opisuje Slovar slovenskega knjižnega jezika (http://bos.zrc-sazu.si/sskj.html) takole:</p>
               <p xml:id="suss-arhiv-000413.p3">zárja -e ž (á) 1. rdečkasta svetloba na nebu ob sončnem vzhodu ali zahodu: zarja izgublja svoj sijaj; zarja je osvetlila hribe; zarja žari, knjiž. bledi, ekspr. ugaša; jutranja, večerna zarja; svetla, ekspr. krvava, zlata zarja / ekspr. šele pred zarjo je zadremal pred jutrom; pren. vstaja zarja svobode • ekspr. prišel je v vsej svoji zarji v vsem svojem sijaju, razkošju; ekspr. iti v nove zarje v nove, boljše čase 2. ekspr., navadno s prilastkom prvo znamenje česa: to obdobje prinaša zarjo znanosti</p>
               <p xml:id="suss-arhiv-000413.p4">Mislim, da je pomen dobro predstavljen. Pogledali smo še v Slovenski etimološki slovar Marka Snoja, da bi videli od kod beseda 'zarja' izvira:</p>
               <p xml:id="suss-arhiv-000413.p5">zarja (16. stol.) Enako je stcslovan. zarja 'blesk, jutranja zarja', rus. zarja 'jutranja ali večerna zarja', češ. zare 'sij, blesk, žar, zarja'. Pslovan. *zara je sorodno z *zariti 'sijati', kar se ohranja v stcslovan. ozariti, sloven. ozariti, ozarjati 'osvetliti, osvetljevati', in dalje z lit. žereti 'svetiti se, bleščati se', žarija 'žerjavica', žara 'zora', stnord. grar 'siv', ags. graeg, agl. grey, stvnem. grao, nem. grau 'siv, prvotno *'barve neba pred sončnim vzhodom', vse iz ide. korena *gher- 'žareti, sijati, blesteti'.</p>
               <p xml:id="suss-arhiv-000413.p6">Tu je nekaj več okrajšav a so vse dokaj samorazložljive. Z izjemo 'stol.' vse okrajšave označujejo jezike (nekaj manj jasnih: 'stcslovan.' = staro cerkveno slovansko; 'Pslovan.' = praslovansko; 'lit.' = litovsko; 'stnord.' = staro nordijsko; 'ags.' = anglosaško; 'stvnem.' = staro visoko nemško; 'ide.' = indo-evropsko)</p>
               <p xml:id="suss-arhiv-000413.p7">Kaj drugega vam res ne bi znali dodati. Morda pa lahko kaj več najdete v knjigi Janeza Kebra 'Leksikon imen : izvor imen na Slovenskem'. Celje: Mohorjeva družba. 1988 (2. dopolnjena izdaja 1996, 3. dopolnjena izdaja 2001)</p>
               <p xml:id="suss-arhiv-000413.p8">(avgust 2005)</p>
            </div>
         </div>
         <div type="article" xml:id="suss-arhiv-000414"
              corresp="http://www2.arnes.si/~lmarus/suss/arhiv/suss-arhiv-000414.html">
            <head>Sklanjanje ženskih priimkov, primer 'Meglica', Potrata', 'Širca'</head>
            <byline>Rok Žaucer</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000414.div1">
               <p xml:id="suss-arhiv-000414.p1">Zanima me, kako se sklanjajo priimki, ki se končajo na -a (npr.Maglica), pri osebah ženskega spola?</p>
               <p xml:id="suss-arhiv-000414.p2">primer: Andreja Maglica</p>
            </div>
            <div type="answer" xml:id="suss-arhiv-000414.div2">
               <p xml:id="suss-arhiv-000414.p3">Pozdravljeni,<lb/>po Slovenskem pravopisu imamo pri sklanjanju tovrstnih priimkov, ko se pojavljajo ob imenu (kot ste primer navedli vi), izbiro med naslednjima možnostima:<lb/> Andreja Meglica, Andreje Meglica, Andreji Meglica, ...<lb/> Andreja Meglica, Andreje Meglice, Andreji Meglici, ...</p>
               <p xml:id="suss-arhiv-000414.p4">Ta odgovor najdete tudi v naslednjih sorodnih odgovorih iz našega spletnega arhiva:<lb/>http://www2.arnes.si/~lmarus/suss/arhiv/suss-arhiv-000085.html<lb/> http://www2.arnes.si/~lmarus/suss/arhiv/suss-arhiv-000083.html</p>
               <milestone unit="none" rend="horizontal-rule"/>
               <p xml:id="suss-arhiv-000414.p5">Po SPP spadajo priimki žensk, ki so prvotno sicer moškega spola, v tretjo žensko sklanjatev. Vanjo sicer sodijo samostalniki, ki vse sklone in števila izražajo z ničto končnico. Kadar navajamo oba dela lastnega imena, se priimek ob ženskem imenu torej navidez ne sklanja (oz. se sklanja z ničto končnico); izjema so priimki s končnico -a, ki jih lahko sklanjamo: Marija Novak, Marije Novak, Mariji Novak; Ana Kopriva, Ane Kopriva/Ane Koprive, Ani Kopriva/Ani Koprivi.</p>
               <milestone unit="none" rend="horizontal-rule"/>
               <p xml:id="suss-arhiv-000414.p6">Da bi dobil bežen vtis o tem, ali kateri od sklanjatvenih vzorcev v rabi občutno prevladuje, sem površno pobrskal po internetu (z Googlom) in primerjal število pojavitev posameznih oblik pri imenih dveh slovenskih parlamentark.</p>
               <p xml:id="suss-arhiv-000414.p7">Majdo Potrata - 196<lb/>Majdo Širca - 496<lb/> Majdo Potrato - 41<lb/> Majdo Širco - 58</p>
               <p xml:id="suss-arhiv-000414.p8">Majdi Potrata - 375<lb/>Majdi Širca - 911<lb/> Majdi Potrati - 4<lb/> Majdi Širci - 123</p>
               <p xml:id="suss-arhiv-000414.p9">Majde Potrata - 48<lb/>Majde Širca - 1100<lb/> Majde Potrate - 81<lb/> Majde Širce - 599</p>
               <p xml:id="suss-arhiv-000414.p10">Vsaj v dveh od treh oblik vsakega imena s priimkom je očitno v prednosti vzorec, v katerem priimka ne pregibamo, vendar je tudi vzorec, v katerem priimek pregibamo, povsem jasno prisoten v slovenskih besedilih na svetovnem spletu. Slovenski pravopis s svojim dopuščanjem obeh vzorcev torej odslikava dejansko jezikovno rabo.</p>
               <p xml:id="suss-arhiv-000414.p11">Seveda teh številk ne smemo jemati za nikakršno celovito odslikavo rabe. Nekaj povejo samo o pisanem jeziku, nič o govorjenem, pa še to samo o dveh naključnih imenih/priimkih... Pri priimku 'Potrata' mogoče na rabo vpliva po eni strani tudi to, da obstaja tudi priimek 'Potrato' (npr. Tone Potrato), po drugi strani pa tudi to, da je priimek 'Potrata' istozvočen s polnopomensko besedo 'potrata' (npr. potrata energije), podobno kot pri priimkih 'Koruza', 'Muha', 'Kopriva', itd. O tem, v katero smer vplivata ti dejstvi, če vpliv slučajno res obstaja, nikakor ne bom špekuliral.</p>
               <p xml:id="suss-arhiv-000414.p12">Da sta kljub razliki v gornjih številkah oba vzorca nedvomno živa tudi v primeru naših dveh naključnih imen s priimkoma, kažeta tudi spodnja navedka, kjer se imeni s priimkoma sopojavljata drug ob drugem in je pri enem od njiju priimek sklanjan, pri drugem pa ne (npr. Majdo Širca in Majdo Potrato; Majdi Širci in Majdi Potrata). Seveda sta izpričani tudi obe možnosti rabe istega vzroca (npr. Majdi Potrata in Majdi Širca; Majdo Potrato in Majdo Širco).</p>
               <p xml:id="suss-arhiv-000414.p13">"[...] o obveznem pregledu mednožja za poslanki Majdo Širca in Majdo Potrato, [...]"<lb/>www.mladina.si/tednik/200531/clanek/uvo-manipulator--aleksandar_micic/</p>
               <p xml:id="suss-arhiv-000414.p14">"Mene pa zanima kwa mente o tem zakonu in kwa mente o besedah, ki jih je Rupar izrekel Majdi Širci in mgr. Majdi Potrata."<lb/>www.mladi.net/modules.php?op=modload&amp;name=phpBB2&amp;file=viewtopic&amp;t=6509</p>
               <p xml:id="suss-arhiv-000414.p15">"[...] da bi bilo treba Majdi Širci in Majdi Potrati - ker sta širili toliko nestrpnosti do [...]"<lb/>www.mladina.si/tednik/200525/clanek/slo--drzavni_zbor-jure_aleksic/index.print.html-l2</p>
               <p xml:id="suss-arhiv-000414.p16">"[...] ki bi Majdi Potrata in Majdi Širca 'odredil obvezno zakonski pregled [...]"<lb/>www.motosvet.com/tabla/index.php?showtopic=12969</p>
               <p xml:id="suss-arhiv-000414.p17">Omenim naj še to, da je zgornjo opredelitev, po kateri obstajata dve možnosti sklanjanja "pri priimkih na -a", treba dopolniti. Pri slovanskih priimkih, ki jih čutimo kot svojilne pridevnike, možnosti nesklanjanja (oziroma sklanjanja z ničto končnico) ni. Npr. v primeru ruske tenisačice, ki jo poznamo pod imenom Ana Kurnikova, bomo npr. v rodilniku vedno rekli Ane Kurnikove (in nikoli Ane Kurnikova -- pojavitev te oblike tudi na spletu ni).</p>
               <p xml:id="suss-arhiv-000414.p18">Vas primer je vseboval priimek v družbi imena, zato sem se osredotočil na rabo v takih položajih. O sklanjanju priimkov, ko se pojavljajo samostojno, brez imena, pa si lahko nekaj preberete v že zgoraj omenjenem odgovoru:<lb/>http://www2.arnes.si/~lmarus/suss/arhiv/suss-arhiv-000085.html<lb/> Čeprav se, kot omenjamo v tem odgovoru, sem in tja da opaziti rabo nesklanjanega priimka (brez imena) tudi v neimenovalniških sklonih ('Grem k Andolšek'), moram dodati, da se mi taka raba v primeru priimkov na -a (tipa 'Potrata', 'Širca') sliši že res zelo marginalno ('Grem k Potrata/Širca'). Vendar medtem ko se podaljševanje z -ova/-eva sliši ob priimkih tipa Andolšek povsem običajno ('Grem k Andolškovi/Dovrovi'), sklanjanje na način 'Grem k Andolški/Doverci' pa omejeno na neformalne zvrsti, se sklanjanje 'Grem k Potrati' ob priimkih na -a zdi več ali manj sprejemljivo tudi v bolj formalnih zvrsteh (in je potrebe po podaljševanju z -ova ('Grem k Potratovi') manj). Tako mi vsaj pravi moj jezikovni čut.</p>
               <p xml:id="suss-arhiv-000414.p19">Če povzamem, za primere kot je Andreja Meglica, sta v rabi oba vzorca (Andreje Meglica ... in Andreje Meglice ...), in tudi Slovenski pravopis beleži obe možnosti.</p>
               <p xml:id="suss-arhiv-000414.p20">(oktober 2005)</p>
            </div>
            <div type="reference" xml:id="suss-arhiv-000414.div3">
               <p xml:id="suss-arhiv-000414.p21">Glej tudi: <ref target="#suss-arhiv-000085">Pisanje ženskih priimkov brez imena</ref>.</p>
            </div>
         </div>
         <div type="article" xml:id="suss-arhiv-000415"
              corresp="http://www2.arnes.si/~lmarus/suss/arhiv/suss-arhiv-000415.html">
            <head>Sklanjanje besed 'hči' in 'gospa'</head>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000415.div1">
               <p xml:id="suss-arhiv-000415.p1">prosim za pomoč pri slanjatvi besedice HČI Iin GOSPA.</p>
               <p xml:id="suss-arhiv-000415.p2">Ker je že kar nekaj let,kar sem obiskovala šolo. Sedj pa moja hči rabi to pomoč jaz pa nisem sigurna.</p>
            </div>
            <div type="answer" xml:id="suss-arhiv-000415.div2">
               <p xml:id="suss-arhiv-000415.p3">V kolikor vas zanima samo "pravilno" sklanjanje (se pravi sklanjanje v slovenskem knjižnem jeziku in po slovenskem pravopisu), vam svetujemo ogled strani <ref target="http://besana.amebis.si/pregibanje/">http://besana.amebis.si/pregibanje/</ref>, kjer se vam po vpisu osnovne oblike besede izpiše celotna sklonska paradigma (vsi skloni v vseh številih). Ker sem že ravno obiskal stran, da bi potrdil, če imajo tudi ti dve besedi, vam spodaj navajam, kaj pravi ta avtomatski sklanjalnik. (Kjer sta za eno število navedeni dve besedi, gre za dve enakovredni različici. Torej različici, ki naj bi bili obe "pravilni".)</p>
               <table xml:id="suss-arhiv-000415.table1">
                  <row>
                     <cell xml:id="suss-arhiv-000415.cell1">1. Imenovalnik</cell>
                     <cell xml:id="suss-arhiv-000415.cell2">hči</cell>
                     <cell xml:id="suss-arhiv-000415.cell3">hčeri</cell>
                     <cell xml:id="suss-arhiv-000415.cell4">hčere</cell>
                  </row>
                  <row>
                     <cell xml:id="suss-arhiv-000415.cell5">2. Rodilnik</cell>
                     <cell xml:id="suss-arhiv-000415.cell6">hčere</cell>
                     <cell xml:id="suss-arhiv-000415.cell7">hčer, hčera</cell>
                     <cell xml:id="suss-arhiv-000415.cell8">hčer, hčera</cell>
                  </row>
                  <row>
                     <cell xml:id="suss-arhiv-000415.cell9">3. Dajalnik</cell>
                     <cell xml:id="suss-arhiv-000415.cell10">hčeri</cell>
                     <cell xml:id="suss-arhiv-000415.cell11">hčerama</cell>
                     <cell xml:id="suss-arhiv-000415.cell12">hčeram</cell>
                  </row>
                  <row>
                     <cell xml:id="suss-arhiv-000415.cell13">4. Tožilnik</cell>
                     <cell xml:id="suss-arhiv-000415.cell14">hčer</cell>
                     <cell xml:id="suss-arhiv-000415.cell15">hčeri</cell>
                     <cell xml:id="suss-arhiv-000415.cell16">hčere</cell>
                  </row>
                  <row>
                     <cell xml:id="suss-arhiv-000415.cell17">5. Mestnik</cell>
                     <cell xml:id="suss-arhiv-000415.cell18">hčeri</cell>
                     <cell xml:id="suss-arhiv-000415.cell19">hčerah</cell>
                     <cell xml:id="suss-arhiv-000415.cell20">hčerah</cell>
                  </row>
                  <row>
                     <cell xml:id="suss-arhiv-000415.cell21">6. Orodnik</cell>
                     <cell xml:id="suss-arhiv-000415.cell22">hčerjo</cell>
                     <cell xml:id="suss-arhiv-000415.cell23">hčerama</cell>
                     <cell xml:id="suss-arhiv-000415.cell24">hčerami</cell>
                  </row>
                  <row>
                     <cell xml:id="suss-arhiv-000415.cell25">1. Imenovalnik</cell>
                     <cell xml:id="suss-arhiv-000415.cell26">gospa</cell>
                     <cell xml:id="suss-arhiv-000415.cell27">gospe</cell>
                     <cell xml:id="suss-arhiv-000415.cell28">gospe</cell>
                  </row>
                  <row>
                     <cell xml:id="suss-arhiv-000415.cell29">2. Rodilnik</cell>
                     <cell xml:id="suss-arhiv-000415.cell30">gospe</cell>
                     <cell xml:id="suss-arhiv-000415.cell31">gospa</cell>
                     <cell xml:id="suss-arhiv-000415.cell32">gospa</cell>
                  </row>
                  <row>
                     <cell xml:id="suss-arhiv-000415.cell33">3. Dajalnik</cell>
                     <cell xml:id="suss-arhiv-000415.cell34">gospe</cell>
                     <cell xml:id="suss-arhiv-000415.cell35">gospema</cell>
                     <cell xml:id="suss-arhiv-000415.cell36">gospem</cell>
                  </row>
                  <row>
                     <cell xml:id="suss-arhiv-000415.cell37">4. Tožilnik</cell>
                     <cell xml:id="suss-arhiv-000415.cell38">gospo</cell>
                     <cell xml:id="suss-arhiv-000415.cell39">gospe</cell>
                     <cell xml:id="suss-arhiv-000415.cell40">gospe</cell>
                  </row>
                  <row>
                     <cell xml:id="suss-arhiv-000415.cell41">5. Mestnik</cell>
                     <cell xml:id="suss-arhiv-000415.cell42">gospe</cell>
                     <cell xml:id="suss-arhiv-000415.cell43">gospeh</cell>
                     <cell xml:id="suss-arhiv-000415.cell44">gospeh</cell>
                  </row>
                  <row>
                     <cell xml:id="suss-arhiv-000415.cell45">6. Orodnik</cell>
                     <cell xml:id="suss-arhiv-000415.cell46">gospo</cell>
                     <cell xml:id="suss-arhiv-000415.cell47">gospema</cell>
                     <cell xml:id="suss-arhiv-000415.cell48">gospemi</cell>
                  </row>
               </table>
               <p xml:id="suss-arhiv-000415.p4">Odveč je dodati, da se v pogovornem jeziku in narečjih omenjeni besedi sklanjata rahlo drugače (sicer vi, vaša hčerka, pa tudi vsi drugi uporabniki slovenščine, ne bi imeli težav z ugotavljanjem, kako se dana beseda sklanja. Sklanjala bi se tako, kakor jo mi sklanjamo). Če vzamemo za primer besedo 'gospa', sta v ednini "sporna" predvsem dajalnik in mestnik, ki se po pravopisu glasita 'gospe', zelo pogosto pa je slišati različico 'gospej' (google najde 722 pojavitev niza 'gospej' na slovenskih straneh. Kakšno primerjavo s pravopisno različico je skoraj nemogoče narediti, saj je 'gospe' še imenovalnik in tožilnik dvojine in množine, tako da bi morali za primerjavo najprej izločiti te oblike, ki se tudi v pogovornem jeziku glasijo 'gospe').</p>
               <p xml:id="suss-arhiv-000415.p5">(oktober 2005)</p>
            </div>
         </div>
         <div type="article" xml:id="suss-arhiv-000416"
              corresp="http://www2.arnes.si/~lmarus/suss/arhiv/suss-arhiv-000416.html">
            <head>Vejica in prilastkov odvisnik</head>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000416.div1">
               <p xml:id="suss-arhiv-000416.p1">Nisem prepričan glede rabe vejice v naslednjem primeru:</p>
               <p xml:id="suss-arhiv-000416.p2">Poiščite enoto, ki jo želite preveriti in pritisnite tipko.</p>
               <p xml:id="suss-arhiv-000416.p3">Je tu potrebna vejica pred in? Če ne, zakaj ne? Meni se namreč zdi, da bi morala biti tu vejica, saj ločuje prilastkov odvisnik od naslednjega priredno vezanega glavnega stavka. Je kako drugo pravilo?</p>
            </div>
            <div type="answer" xml:id="suss-arhiv-000416.div2">
               <p xml:id="suss-arhiv-000416.p4">Pozdravljeni,<lb/>tole sem pravkar prebrala in ugotovila, da odgovora verjetno še dolgo ne boste dobili, če vam ga ne pošljem takoj.</p>
               <p xml:id="suss-arhiv-000416.p5">Zato samo na kratko: vejica pred 'in' stoji in razlog je prav takšen, kot ste ga navedli v vprašanju. Če vas zanima še kaka obširnejša razlaga, se seveda lahko spet oglasite.</p>
               <p xml:id="suss-arhiv-000416.p6">(november 2005)</p>
            </div>
         </div>
         <div type="article" xml:id="suss-arhiv-000417"
              corresp="http://www2.arnes.si/~lmarus/suss/arhiv/suss-arhiv-000417.html">
            <head>Pridevniško ujemanje s sestavljeno samostalniško zvezo</head>
            <byline>Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000417.div1">
               <p xml:id="suss-arhiv-000417.p1">Moske in zenske oblike v istem stavku</p>
               <p xml:id="suss-arhiv-000417.p2">Ali si nagovori pravilni?<lb/>Dragi prijateljice in prjatelji<lb/> Dragi prijatelji in projateljice<lb/> Slovenski miti in legende (naslov knjige)<lb/> Slovenski legende in miti</p>
            </div>
            <div type="answer" xml:id="suss-arhiv-000417.div2">
               <p xml:id="suss-arhiv-000417.p3">Na nekaj podobnega smo pred kratkim že odgovarjali. Odgovor sem ravnokar objavil na naši strani. Ogledate si ga lahko tu:<lb/>http://www2.arnes.si/%7Elmarus/suss/arhiv/suss-arhiv-000388.html</p>
               <p xml:id="suss-arhiv-000417.p4">Ta odgovor se sklicuje tudi na odgovor<lb/>http://www2.arnes.si/%7Elmarus/suss/arhiv/suss-arhiv-000374.html</p>
               <p xml:id="suss-arhiv-000417.p5">Vaše vprašanje je sicer rahlo različno od obeh navedenih, saj ne sprašuje o glagolskem ujemanju sestavljenega osebka temveč o pridevniškem ujemanju s sestavljeno samostalniško zvezo. Zdi se, da je princip ujemanja v obeh primerih primerljiv. Gre za to, da se najbolj sprejemljivo vedno slišijo primeri, kjer se pridevnik ujema z najbližjim samostalnikom.</p>
               <p xml:id="suss-arhiv-000417.p6">Tako se primer (1) sliši precej bolje od primera (2). Enako se primer (3) sliši precej bolje od primera (4). (* in ?* predstavljata stopnjo nesprejemljivosti. Celotna lestvica gre od sprejemljivega k nesprejemljivem takole: BREZ OZNAKE &gt; ? &gt; ?? &gt; ?* &gt; *)</p>
               <p xml:id="suss-arhiv-000417.p7">(1) ?*Dragi prijateljice in prijatelji<lb/>(2) Drage prijateljice in prijatelji</p>
               <p xml:id="suss-arhiv-000417.p8">(3) Dragi prijatelji in prijateljice<lb/>(4) *Drage prijatelji in prijateljice</p>
               <p xml:id="suss-arhiv-000417.p9">Zdi se sicer, da bi primera (1) in (4) lahko bila bolj sprejemljiva, če bi pridevniku sledila pavza. Še posebej se zdi to mogoče pri (1), saj je moška oblika pridevnika 'dragi' nezanznamovana oblika in se lahko uporablja za naslavljanje kogarkoli. Enako lahko izrečemo 'Spoštovani' kakršnikoli množici, 'Spoštovane' pa samo izključno ženskemu občinstvu.</p>
               <p xml:id="suss-arhiv-000417.p10">Bolj jasno mi deluje vaš drugi primer. Primera (5) in (6) sta sprejemljiva, (7) in (8) pa ne.</p>
               <p xml:id="suss-arhiv-000417.p11">(5) slovenske legende in miti<lb/>(6) slovenski miti in legende<lb/> (7) *slovenske miti in legende<lb/> (8) *slovenski legende in miti</p>
               <p xml:id="suss-arhiv-000417.p12">Enako velja za poljubno samostalniško zvezo. Ujemanje se zdi nujno s prvim samostalnikom (*visoki punce in fantje, *trdne kamni in skale, *dolgočasen knjiga in film).</p>
               <p xml:id="suss-arhiv-000417.p13">Napisal sem, da so primeri primerljivi s primeri iz olinčenega vprašanja, a bi bilo verjetno treba dodati, da je primerljiv predvsem rezultat ne pa nujno tudi razlogi oziroma mehanizmi ujemanja, saj se v enem primeru sestavljena samostalniška zveza ujema z enim in edinim glagolom, v vašem primeru pa se sestavljena samostalniška zveza ujema z načeloma poljubnim številom pridevnikov, kot recimo v primeru (9). Tu lahko dodam, da z večjim številom pridevnikov sprejemljivost "pravilne" različice rahlo uplahne, a obenem nesprejemljivost kakršnekoli druge možnosti naraste. (9) se mojemu ušesu sliši slabše kot (5) in (6), a se obenem (10) in (11) (pa tudi (12)) slišijo precej slabše</p>
               <p xml:id="suss-arhiv-000417.p14">(9) ?stari že večkrat povedani slovenski miti in legende.<lb/>(10) **stare že večkrat povedani slovenski miti in legende.<lb/> (11) **stare že večkrat povedane slovenski miti in legende.<lb/> (12) *stare že večkrat povedane slovenske miti in legende.</p>
               <p xml:id="suss-arhiv-000417.p15">Vendar, ker kakršnakoli nadaljna razprava presega moje razumevanje teh pojavov, vas pa verjetno tudi ne zanima preveč, se v njo ne bom spuščal. Če pa nam bo slučajno na misel prišlo še kaj, se vam bomo oglasil ponovno (bolj kot si ponavljam primere, manj so mi jasni, zato je verjetno najbolje, da tu končam :)).</p>
               <p xml:id="suss-arhiv-000417.p16">(avgust 2005)</p>
            </div>
            <div type="reference" xml:id="suss-arhiv-000417.div3">
               <p xml:id="suss-arhiv-000417.p17">Glej tudi: <ref target="#suss-arhiv-000374">O ujemanju sestavljenega osebka </ref>.</p>
               <p xml:id="suss-arhiv-000417.p18">Glej tudi: <ref target="#suss-arhiv-000388">O ujemanju sestavljenega osebka II</ref>.</p>
               <p xml:id="suss-arhiv-000417.p19">Glej tudi: <ref target="#arhiv/suss-arhiv-000409">Še o ujemanju sestavljenega osebka</ref>
               </p>
            </div>
         </div>
         <div type="article" xml:id="suss-arhiv-000418"
              corresp="http://www2.arnes.si/~lmarus/suss/arhiv/suss-arhiv-000418.html">
            <head>Glagolsko ujemanje ob vezniku 'oziroma'</head>
            <byline>Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000418.div1">
               <p xml:id="suss-arhiv-000418.p1">Imam samo še eno vprašanje (kadar boste imeli čas, se nič ne mudi). Če se na primer odločimo, da bomo v nekem besedilu uporabljali moško in žensko slovnično obliko (npr varuh oziroma varuhinja enakih možnosti), kaj se zgodi z glagolom - se navezuje na žensko ali moško obliko? Primer: Varuh oziroma varuhinja enakih možnosti je pristojna (pristojen?) za zagotavljanje.......Je res, da se glagol praviloma ravna po zadnjem samostalniku (v našem primeru je to varuhinja, torej je prav, če zapišemo "je pristojna")?</p>
            </div>
            <div type="answer" xml:id="suss-arhiv-000418.div2">
               <p xml:id="suss-arhiv-000418.p2">Ker ste rekli, da se vam ne mudi dobiti odgovora na zastavljeno vprašanje, smo si za odgovarjanje vzeli malo več časa (oz. smo na vprašanje za nekaj časa celo pozabili). Verjetno pa vseeno niste pričakovali, da si bomo za vaše vprašanje vzeli toliko časa.</p>
               <p xml:id="suss-arhiv-000418.p3">Vprašanje, ki ga postavljate ni enostavno, zanimivo pa je tudi s povsem jezikoslovnega stališča (lahko bi se reklo tudi znanstvenega). Četudi smo o podobnih primerih nekoč že malo razmišljali, žal kakšnega zares jasnega odgovora ne premoremo.</p>
               <p xml:id="suss-arhiv-000418.p4">Vaše vprašanje je povezano z nekaj vprašanji, na katera smo pred kratkim odgovarjali in jih pred par dnevi tudi objavili na naši strani. Dosegljiva so tu:<lb/>http://www2.arnes.si/%7Elmarus/suss/arhiv/suss-arhiv-000374.html<lb/> http://www2.arnes.si/%7Elmarus/suss/arhiv/suss-arhiv-000388.html</p>
               <p xml:id="suss-arhiv-000418.p5">Podobno kot v vašem vprašanju je v zgornjih odgovorih problematično ujemanje s sestavljenim osebkom, kjer se glagol lahko ujema le z enim delom osebka. Drugače kot v vašem vprašanju sestaljeni osebki v zgornjih odgovorih vsebujejo veznik 'in', medtem ko vi sprašujete po vezniku 'oziroma'. Drugačnemu vezniku navkljub se zdi, da je princip ujemanja enak. Kakor je razloženo v zgoraj navedenih odgovorih, je pri teh stvareh težko, če ne kar nemogoče, govoriti o pravilih. Načeloma velja, da se primeri, kjer se glagol ujema z najbližjim delom osebka bolj sprejemljivi od primerov, kjer se glagol ujema z bolj oddaljenim delom osebka. Tako se primera (1) in (3) slišita bolje kakor (2) in (4).</p>
               <p xml:id="suss-arhiv-000418.p6">(1) Varuh oziroma varuhinja človekivih pravic je pristojna ...<lb/>(2) *Varuh oziroma varuhinja človekivih pravic je pristojen ...</p>
               <p xml:id="suss-arhiv-000418.p7">(3) Najbolj pristojen za takšne pritožbe je varuh oziroma varuhinja človekovih pravic.<lb/>(4) *Najbolj pristojna za takšne pritožbe je varuh oziroma varuhinja človekovih pravic.</p>
               <p xml:id="suss-arhiv-000418.p8">Poudariti moram, da je sprejemljivost zgornjih primerov odvisna od intonacije in premorov. Navedene sodbe veljajo za nevtralno intonacijo, kjer je celoten stavek izgovorjen enotno. Če primer (2) izrečemo kot (5) ali (6), se zdi ujemanje s prvim delom sestavljenega osebka vsekakor bolj normalno. (# označuje premor, velikost črk označuje povdarek (velike črke so poudarjene), oklepaj pa tip intonacije - besede znotraj okepaja so izgovorjene z nižjim tonom, malo tišje ter z lastno intonacijo (ločeno od ostalega stavka).</p>
               <p xml:id="suss-arhiv-000418.p9">(5) VARUH # (oziroma varuhinja) # ČLOVEKOVIH PRAVIC je pristojen ... / ?? pristojna<lb/>(6) VARUHINJA # (oziroma varuh) # ČLOVEKOVIH PRAVIC je pristojna ... / ?? pristojen</p>
               <p xml:id="suss-arhiv-000418.p10">Vendar bi v takem primeru težko govorili o sestavljenosti osebka, saj ima zveza 'oziroma varuhinja' v (5) status vrinka in torej ni enakovreden del stavka. Ko se boste odločali o ujemanju pazite tudi na intonacijo.</p>
               <p xml:id="suss-arhiv-000418.p11">'Oziroma' je netipičen veznik, saj ostali vezniki običajno zahtevajo needninsko glagolsko ujemanje. Tako se obnaša tudi pomensko bližnji 'ali' v (7), kjer bi bilo kakršnokoli drugačno ujemanje nemogoče, recimo v (8), in (9).</p>
               <p xml:id="suss-arhiv-000418.p12">(7) Jutri nas bosta obiskala Janko ali Metka.<lb/>(8) *Jutri nas bo obiskal Janko ali Metka.<lb/> (9) *Jutri nas bo obiskala Janko ali Metka.</p>
               <p xml:id="suss-arhiv-000418.p13">Needninsko ujemanje z 'oziroma' se zdi nemogoče. V vašem primeru je zveza 'oziroma varuhinja' samo dodatna obrazložitev osebka, rekoč, da varuh ni nujno moškega spola. Needninsko ujemanje je nemogoče, ker je govora o eni sami osebi. Imamo namreč enega samega varuha/varuhinjo človekovih pravic. Druga zamišljiva relevantna raba veznika 'oziroma' je kot popravek prej povedanega, kot recimo v primeru (10). Ker je tu zopet govora o eni sami osebi in osebek v bistvu niti ni sestavljen (osebek je v resnici samo 'Pavla', 'Peter' pa je le del nedokončanega stavka), je needninsko ujemanje zopet nemogoče. (Po SSKJ ima 'oziroma' tri pomene/rabe: 's prej omenjenim sestavljenim osebkom' (otroka sta stara 10 oziroma 14 let), s pomenom 'ali' (naročite se lahko na celo zbirko oziroma na posamezne knjige), ali 'za popravek in dopolnilo' (ko sva prišla oziroma prilezla na vrh))</p>
               <p xml:id="suss-arhiv-000418.p14">(10) Peter oziroma (ne, /pardon,) Pavla je prišla domov.</p>
               <p xml:id="suss-arhiv-000418.p15">Needninsko ujemanje je torej povsem razumljivo. Problematično ujemanje v spolu pa se zdi najobičajnejše z najbližjim delom osebka, še posebej, če zveze 'oziroma X' ne degradiramo na običajen vrinek, ki bi ga običajno vtaknili med oklepaje.</p>
               <p xml:id="suss-arhiv-000418.p16">Problematika ujemanja s sestavljenimi osebki z drugačnimi vezniki je bolj na široko in z več primeri razločena v obeh navedenih odgovorih. Da se ne bi sedaj tu ponavljal, vam svetujem, da si ju preberete.</p>
               <p xml:id="suss-arhiv-000418.p17">Upam, da smo vam z odgovorom (oz. povezavami na ravnokar objavljene odgovore) kakorkoli v pomoč.</p>
               <p xml:id="suss-arhiv-000418.p18">(avgust 2005)</p>
            </div>
            <div type="reference" xml:id="suss-arhiv-000418.div3">
               <p xml:id="suss-arhiv-000418.p19">Glej tudi: <ref target="#suss-arhiv-000374">O ujemanju sestavljenega osebka </ref>.</p>
               <p xml:id="suss-arhiv-000418.p20">Glej tudi: <ref target="#suss-arhiv-000388">O ujemanju sestavljenega osebka II</ref>.</p>
               <p xml:id="suss-arhiv-000418.p21">Glej tudi: <ref target="#suss-arhiv-000409">Še o ujemanju sestavljenega osebka</ref>
               </p>
            </div>
         </div>
         <div type="article" xml:id="suss-arhiv-000419"
              corresp="http://www2.arnes.si/~lmarus/suss/arhiv/suss-arhiv-000419.html">
            <head>Ali sta 'kasneje' in 'osnovati' slovenski besedi?</head>
            <byline>Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000419.div1">
               <p xml:id="suss-arhiv-000419.p1">Spoštovani! Redno brskam po vašem arhivu, vendar nisem zasledila odgovora na naslednje vprašanje. naročnik za katerega prevajam, ima lektorja, ki veliko besed zavrne, češ da so hrvatizmi. Zanima me, kaj menite o besedah "osnovati" in "kasneje"? Ali ju res ne smemo uporabljati v slovenskih besedilih?</p>
            </div>
            <div type="answer" xml:id="suss-arhiv-000419.div2">
               <p xml:id="suss-arhiv-000419.p2">Najprej pardon za pozen odgovor (pisati smo ga začeli že dva meseca nazaj, a se je vmes nekje nekaj zaštopalo). O omenjenih dveh besedah menimo, da sta popolnoma normalni slovenski besedi. Medtem ko sem za besedo 'osnovati' že slišal, da se je pravi puristi ogibajo, tega nikakor ne morem trditi za besedo 'kasneje', vaše vprašanje me je glede 'kasneje' res presenetilo.</p>
               <p xml:id="suss-arhiv-000419.p3">Kot prvi test slovenskosti lahko pogledamo v Slovar slovenskega knjižnega jezika (http://bos.zrc-sazu.si/sskj.html), kjer najdemo obe besedi, tako 'osnovati' kot 'kasneje'.</p>
               <p xml:id="suss-arhiv-000419.p4">osnováti osnújem dov., osnovál (á ú) 1. knjiž. ustanoviti: osnovati društvo, stranko; na šoli so osnovali več krožkov; osnoval se je nov odbor // ustvariti: osnovati (si) dom, družino / osnovati si pojme o svetu // postaviti, utemeljiti: ta filozof je osnoval svoj nauk, nazor 2. zastar. narediti, izdelati: osnoval je podroben načrt; on že ne bi mogel kaj takega osnovati 3. zastar. prirediti, organizirati: osnovati izlet, zborovanje • zastar. o tem dogodku je osnoval pesem spesnil, napisal; zastar. kar je osnoval v svoji glavi, je tudi dokončal kar si je zamislil; zastar. v tem času so se osnovala nova mesta nastala, se razvila [...]</p>
               <p xml:id="suss-arhiv-000419.p5">podgeslo gesla 'kasen'<lb/>[...] kásno in kasnó, kasnéje stil. kášnje 1. prislov od kasen: a) danes smo kasno jedli / kasno je šel na vlak / danes je že precej kasno za prijavo b) kasno bom prišel / zelo je že kasno pozno zvečer / kasno popoldne je odšla; govorili so kasno v noč c) pridite kasneje; morda se boste kasneje spomnili / prišel je uro kasneje, kot je obljubil / umrl je oče, leto (dni) kasneje pa še mati 2. v presežniku poudarja skrajnost določenega roka: nalogo morate oddati najkasneje do konca semestra; to bo narejeno najkasneje v treh dneh</p>
               <p xml:id="suss-arhiv-000419.p6">Ker se obe besedi nahajata v SSKJ in ker ob sebi nimata nikakršnih spornih kvalifikatorjev, je preprost zaključek prvega testa, da sta obe besedi del slovenskega knjižnega jezika ter da se ju kot taki lahko v knjižni slovenščini tudi uporablja.</p>
               <p xml:id="suss-arhiv-000419.p7">Kot drugi test si lahko izberemo pregled korpusa slovenskega jezika, recimo korpus večinoma lektoriranih besedil Nova beseda (http://bos.zrc-sazu.si/s_beseda.html). Tam najdemo 28 pojavitev besede 'osnovati' v nedoločniški obliki, od tega 11 iz lektoriranega časopisa Delo. Če pogledamo druge glagolske oblike, dobimo seveda še več pojavitev. Koren 'osnoval-' torej oblike 'osnoval/osnovala/osnovali/osnovale/osnovalo' ima 205 pojavitev, še dodatnih 6 pojavitev istega niza pa ne pripada glagolu 'osnovati' temveč iz njega ispeljanim besedam (osnovalec, sosnovalec ...). Če pogledamo na Google, najdemo precej več pojavitev te besede. Samo na slovenskih straneh najde Google 'osnovati' 653 krat, niz 'osnoval*' pa 5950 krat. Priznati je sicer treba, da so med najdenimi slovenskimi stranmi tudi mnoge neslovenske (že med prvimi 20 zadetki), vendar je očitno, da je tudi slovenskih mnogo. Torej je tudi po tem kriteriju 'osnovati' slovenska beseda. Še toliko bolj slovenska je beseda 'kasneje', ki se v Novi besedi nahaja kar 20101 krat. O njej verjetno ni več vredno zgubljati besed.</p>
               <p xml:id="suss-arhiv-000419.p8">Tretji možen kriterij slovenskosti je sodelovanje besede v slovenskih besedotvornih procesih. Ta test je sicer neuporaben za 'kasneje', ki kot prislov ni ravno besedotvorno aktivna beseda, vendar se mi zdi, da 'kasneje zaradi prejšnjega testa kakšnih dodatnih potrdil slovenskosti res ne potrebuje. Slovenski glagoli imajo tipično mnogo sorodnih glagolov z različnimi predponami. Če je torej 'osnovati' tudi del slovenskega jezika, bi pričakovali, da bo imel tudi kakšen soroden glagol z drugačnimi predponami. Glagol 'osnovati' je že glagol s predpono, drugačne predpone na isti osnovi pa imajo v SSKJ še sledeči glagoli: 'nasnovati' (Nova beseda: 0/3), 'preosnovati' (Nova beseda: 0/3), 'presnovati' (Nova beseda: 0/0), 'razsnovati' (Nova beseda: 0/2), 'snovati' (Nova beseda: 122/1276), 'zasnovati' (Nova beseda: 165/1811). (številke v oklepajih pomenijo število pojavitev nedoločniške oblike/število pojavitev niza '__snoval*' v korpusu Nova beseda). Z izjemo 'razsnovati', ki ima po SSKJ kvalifikator 'literarno', se vse besede pojavljajo tudi na slovenskih spletnih straneh.</p>
               <p xml:id="suss-arhiv-000419.p9">1. nasnováti -snújem dov., nasnovál (á ú) 1. knjiž. sestaviti, ustvariti kaj, navadno v začetni, nedokončni obliki: govor sta skupno nasnovala; nasnovati načrt; v tem času je nasnoval veliko pesmi / vse to je nasnovala le njegova domišljija 2. naskrivaj pripraviti: nasnovati prevaro, spletke, zaroto / vedel je za zlo, ki so ga nasnovali 3. obrt. narediti začetno vrsto pri pletenju, kvačkanju: nasnovala je trideset petelj nasnován -a -o: vse je bilo premišljeno nasnovano</p>
               <p xml:id="suss-arhiv-000419.p10">2. osnováti osnújem dov., osnovál (á ú) 1. knjiž. ustanoviti: osnovati društvo, stranko; na šoli so osnovali več krožkov; osnoval se je nov odbor // ustvariti: osnovati (si) dom, družino / osnovati si pojme o svetu // postaviti, utemeljiti: ta filozof je osnoval svoj nauk, nazor 2. zastar. narediti, izdelati: osnoval je podroben načrt; on že ne bi mogel kaj takega osnovati 3. zastar. prirediti, organizirati: osnovati izlet, zborovanje ● zastar. o tem dogodku je osnoval pesem spesnil, napisal; zastar. kar je osnoval v svoji glavi, je tudi dokončal kar si je zamislil; zastar. v tem času so se osnovala nova mesta nastala, se razvila osnován -a -o 1. deležnik od osnovati: v mestu je bil osnovan poseben odbor; nanovo osnovana zadruga 2. v zvezi z na ki se opira na kaj, temelji na čem: teorija je osnovana na načelu enakopravnosti; delo je osnovano na ljudski motiviki 3. nav. ekspr. utemeljen, upravičen: trditev je osnovana / sum nanj ni osnovan</p>
               <p xml:id="suss-arhiv-000419.p11">3. preosnováti -snújem dov., preosnovál (á ú) knjiž. preoblikovati, preurediti: ministrski predsednik je preosnoval vlado; inštitut se je preosnoval v samostojno znanstveno enoto / družba se je preosnovala po načelih svobodnega odločanja / preosnovati šolstvo reformirati</p>
               <p xml:id="suss-arhiv-000419.p12">4. presnováti -snújem dov., presnovál (á ú) knjiž., redko preoblikovati, preurediti: presnovati pravila, predpise • knjiž. presnoval se je v upornika postal je upornik</p>
               <p xml:id="suss-arhiv-000419.p13">5. razsnováti -snújem dov., razsnovál (á ú) 1. lit. postopno končati dogajanje; razplesti: avtor razsnuje zgodbo v romanu 2. zastar. razčleniti: površno razsnovati povedano; do podrobnosti razsnovati pogovor</p>
               <p xml:id="suss-arhiv-000419.p14">6. snováti snújem nedov., snovál (á ú) 1. sestavljati, ustvarjati kaj, navadno v začetni, nedokončni obliki: pisatelj je snoval roman več let; snovati nove modele / v tej hiši je živel in snoval znanstvenik ustvarjal / njegova domišljija vedno kaj snuje 2. naskrivaj pripravljati: snovati maščevanje, umor, zaroto; nekaj snuje proti njim 3. knjiž. ustanavljati: snovati stranko; že dolgo časa se snuje nov odbor ◊ tekst. izdelovati osnovo za tkanje ali pletenje snováti se ekspr. nastajati, pojavljati se: kakšne misli se snujejo za njegovim čelom; nejasni načrti se mu snujejo po glavi snujóč -a -e: sprehajal se je, snujoč načrte; snujoča domišljija</p>
               <p xml:id="suss-arhiv-000419.p15">7. zasnováti -snújem dov., zasnovál (á ú) 1. sestaviti, ustvariti kaj, navadno v začetni, nedokončni obliki: zasnovati govor, poročilo; zasnovati obliko modela 2. narediti, izdelati osnovni, temeljni načrt za kaj, osnutek česa: to napravo je zasnoval že pred leti; plakat je zasnoval znani oblikovalec / zasnovati program socialne reforme 3. publ. postaviti, utemeljiti: zasnoval je svoj nauk o prostoru; svojo teorijo je zasnoval na izsledkih predhodnikov 4. knjiž. ustanoviti: zasnovati društvo, podjetje zasnováti se nastati, pojaviti se v začetni, nedokončni obliki: v glavi se mu je zasnoval načrt zasnován -a -o: slabo zasnovan roman; na tradiciji zasnovana vzgoja</p>
               <p xml:id="suss-arhiv-000419.p16">Zaključimo torej lahko, da ne za 'osnovati', ne za 'kasneje' ne moremo reči, da beseda ni del slovenskega knjižnega jezika (in še toliko manj, da beseda ni del (pogovorne/neformalne) slovenščine).</p>
               <p xml:id="suss-arhiv-000419.p17">(november 2005)</p>
            </div>
            <div type="comment" xml:id="suss-arhiv-000419.div3">
               <p xml:id="suss-arhiv-000419.p18">Najlepša hvala za izčrpen odgovor, ki mi zelo pomaga pri mojem delu.</p>
            </div>
         </div>
         <div type="article" xml:id="suss-arhiv-000420"
              corresp="http://www2.arnes.si/~lmarus/suss/arhiv/suss-arhiv-000420.html">
            <head>Prevod parih telekominukacijskih terminov</head>
            <byline>Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000420.div1">
               <p xml:id="suss-arhiv-000420.p1">Zanima me kako bi prevedel spodaj odebeljene izraze?</p>
               <p xml:id="suss-arhiv-000420.p2">"Mobile companies generate and retain cell data records which include location information so that they can conduct analysis to look at the network volumes, pricing tariffs (reduced rate when "near to home"), fraud management&amp;prevention (e.g. illicit GSM gateways, dial-through fraud or illegal call centres)"</p>
               <p xml:id="suss-arhiv-000420.p3">"Podjetja, dejavna v mobilni telefoniji, proizvajajo in hranijo podatke o mobilnih telefonih*, ki vključujejo podatke o lokaciji, za analiziranje volumna* omrežja, tarif (nižje tarife v bližini kraja bivanja), obvladovanja in preprečevanja goljufij (npr. nezakoniti GSM gateways, dial-through goljufije in nezakoniti klicni centri)."</p>
            </div>
            <div type="answer" xml:id="suss-arhiv-000420.div2">
               <p xml:id="suss-arhiv-000420.p4">Kot prvo naj povem, da ni nihče od nas strokovnjak za telekomunikacije (pa tudi sicer se bolj slabo razumemo na tehniko). Ker torej nihče niti slučajno ne ve, o čem je pri vaših besedah sploh govora, smo se obrnili na prijatelje, ki imajo o tem neprimerno več pojma.</p>
               <p xml:id="suss-arhiv-000420.p5">Kolega, zaposlen pri Telekomu, pravi, da je 'GSM gateway' 'GSM prehod' (pravi, da je to naprava, ki omogoča manjše stroške telefoniranja iz fiksnega v mobilno omrežje, saj prevzame klice opravljene na fiksnem omrežju ter jih opravi preko mobilnega).</p>
               <p xml:id="suss-arhiv-000420.p6">Za 'Network volume' pravi, da bi mu rekel kar 'obseg klicev' (pri navadni telefoniji je to število klicev, pri internetu pa količina prenesenih podatkov). Pri vsakem načrtovanju omrežja je namreč pomembno koliko bo to omrežje obremenjeno (koliko ljudi kliče kdaj in kam), sicer imamo omrežje ali predimenzionirano (z ogromno opreme, ki jo ne uporabljamo), ali pa poddimenzionirano (s premalo opreme in zmogljivosti, kar ljudem preprečuje normalno uporabo omrežja, saj ne morejo vedno klicati, ko to hočejo). Verjetno bi temu lahko rekli tudi 'obremenitev omrežja'/'zmogljivost omrežja' ali kaj takega (kolega je, kot sem že omenil, predlagal 'obseg klicev').</p>
               <p xml:id="suss-arhiv-000420.p7">Kolega pravi, da za 'dial through' še ni slišal, zato tudi nima nikakršnega predloga. Izbezal pa je tole razlago 'dial through goljufij', ki meni sicer ne pomaga kaj dosti, on pa pravi, da bi Telekom človeka, ki bi to počenjal, nemudoma poslal v ječo (ali vsaj na grmado).</p>
               <p xml:id="suss-arhiv-000420.p8">"Dial through: function of call routing systems and voice mail systems that enables a call received at one port, usually a PSTN exchange line port, to be switched, usually under control of a caller, to another port that also is a PSTN exchange line port."</p>
               <p xml:id="suss-arhiv-000420.p9">Kolega je predlagal naslednji prevod vašega odstavka, seveda brez prevoda za 'dial through':<lb/>"Mobilni operaterji proizvajajo in hranijo podatke o klicih iz območja, ki ga pokriva posamična bazna postaja. Le-ti vključujejo podatke o lokaciji, ki jih operater uporablja za analiziranje in dimenzioniranje zmogljivosti omrežja, tarif (nižje tarife v bližini kraja bivanja), obvladovanja in preprečevanja goljufij (npr. nezakoniti GSM prehodi, dial-through goljufije in nezakoniti klicni centri)."</p>
               <p xml:id="suss-arhiv-000420.p10">Žal vam kako drugače ne znamo pomagati.</p>
               <p xml:id="suss-arhiv-000420.p11">(november 2005)</p>
            </div>
         </div>
         <div type="article" xml:id="suss-arhiv-000421"
              corresp="http://www2.arnes.si/~lmarus/suss/arhiv/suss-arhiv-000421.html">
            <head>Pisanje števk in enot za njimi: skupaj ali narazen</head>
            <byline>Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000421.div1">
               <p xml:id="suss-arhiv-000421.p1">Zanima me, kako naj pišem v naslednjem primeru.</p>
               <p xml:id="suss-arhiv-000421.p2">V osnovni šoli se učenci učijo računati in šteti s pomočjo postopka prepoznavanja enic, desetic, tisočic ... in to v učbenikih piše npr.: 1E 2D 3S (je število 321). Zanima me, ali pišem znake (simbole?!?) skupaj ali narazen? Torej kot zgoraj ali 1 E 2 D 3 S? Osebno se mi zdi bolje skupaj, saj je sicer zapis nepregleden, to bi verjetno utemeljil tudi s pravopisom, vendar bil lahko utemeljil tudi drugo varianto, torej pisano narazen. Kaj vi menite?</p>
            </div>
            <div type="answer" xml:id="suss-arhiv-000421.div2">
               <p xml:id="suss-arhiv-000421.p3">Po mojem mnenju je vsekakor bolj smiselno zapisovati oznake za enice, desetice, stotice itd. takoj za številko brez presledka. Oznake, ki jih omenjate, delujejo na nek način podobne spremenjivkam saj '5E' pomeni '5 krat 1', '6D' pa '6 krat 10', enako kot '5x' pomeni '5 krat x'. Pisanje skupaj je v teh primerih v matematiki standard (če ne že kar obvezno). To si lahko pogledate v kateremkoli matematičnem priročniku. Ko imamo v kakšni enačbi številko in spremenljivko ali pa več spremenljivk, ki jih moramo zmnožiti, med njimi ne pišemo znaka za množenje ('x' ali pika) temveč zadevo pišemo kar skupaj (kot recimo v enačbi: 4x + 5y = 2z). Ali je za to poenostavitev kriva podoba znaka za množenje, ki je identičen najpogostejši spremenljivki, ali kaj drugega, je drugo vprašanje.</p>
               <p xml:id="suss-arhiv-000421.p4">V vašem primeru sicer ne gre za spremenljivke, temveč za črke s točno določeno vrednostjo. Bistvo zapisovanja skupaj pa seveda ni v vrednosti črke temveč v mešanju števk s črkami. Skupaj pisane števke predstavljajo eno število, zato množenja dveh različnih števil ne moremo zapisati na enak način kot množenja številke s sprejemljivko. In ker črke nimajo vrednost števk (če jih le ne uporabimo v kakšnem šestnajstiškem sistemu za vrednosti med 10 in 15), skupaj zapisane števke in črke ne moremo prebrati kot eno številko temveč le kot zmnožek številke z vrednostjo črke. Upam, da vas tale razlaga ni preveč zmedla.</p>
               <p xml:id="suss-arhiv-000421.p5">Seveda v vašem primeru ni absolutno narobe, če med števko in oznako za desetico ali enico date presledek, vendar moram tu dodati, da bi v tem primeru bilo smiselno med posamezne skupine števk in oznak dati še dodaten presledek (ali kako drugo ločilo). Hočem reči, da bi v takem primeru številko 321 bilo smiselno zapisati kot '1 E 2 D 3 S' ali kaj podobnega, tako da oznaka za desetico in njej pripadajoča števka 2 vizualno tvorita enoto in da se ju vizualno da ločiti od drugih zapisanih znakov. Smiselno se namreč zdi, da tisto, kar spada bolj skupaj, tudi pišemo bolj skupaj.</p>
               <p xml:id="suss-arhiv-000421.p6">Naj še enkrat ponovim. Najbolj smiselno se zdi oznake za desetice, enice itd. pisati skupaj s števkami oz. številkami, ki jim pripadajo, torej '1E 2D 3S'.</p>
               <p xml:id="suss-arhiv-000421.p7">(november 2005)</p>
            </div>
            <div type="comment" xml:id="suss-arhiv-000421.div3">
               <p xml:id="suss-arhiv-000421.p8">Najlepša hvala za vaš odgovor.<lb/>Tudi sam zagovarjam to tezo, da se piše oznake takoj za številko, skladno z razlago, ki ste jo podali, bil pa sem v dilemi zaradi tega, ker bi lahko šlo za isto kot pri kombinaciji števk in merskih idr. enot (kg, cm ipd.).</p>
            </div>
         </div>
         <div type="article" xml:id="suss-arhiv-000422"
              corresp="http://www2.arnes.si/~lmarus/suss/arhiv/suss-arhiv-000422.html">
            <head>Stopnjevanje prislovov</head>
            <byline>Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000422.div1">
               <p xml:id="suss-arhiv-000422.p1">V leposlovju in v časnikih opažam primernike in presežnike prislovov, ki mi zvenijo nepravilno: dobro - boljše (po mojem občutkiu je prav bolje), svetlo - svetlejše (svetkeje)... Taki primeri prevladuejo oz. so postali pravilo.</p>
               <p xml:id="suss-arhiv-000422.p2">Ali se motim, da se prislov dobro stopnjuje: bolje in najbolje?</p>
            </div>
            <div type="answer" xml:id="suss-arhiv-000422.div2">
               <p xml:id="suss-arhiv-000422.p3">Ne, ne motite se, glede zadnjega vprašanja. Prislov 'dobro' se vsekakor (lahko) stopnjuje z 'bolje' in 'najbolje', vendar to ni edino možno stopnjevanje omenjenega prislova. Tako Slovar slovenskega knjižnega jezika (SSKJ) kot Slovenski pravopis navajata obe možnosti, ki ste ju zapisali tudi vi. V SSKJ je glavno podgeslu gesla 'boljši' sicer res 'bolje', vendar je obenem kot enakovredna ponujena tudi druga različica primernika, 'boljši'. SSKJ sicer daje prednost različici 'bolje' tudi tako, da jo uporablja v primerih v drugih geslih, medtem ko se prislov 'boljši' ne pojavlja v nobenem drugem geslu, vendar to različice 'boljši' še ne naredi napačne. Tudi v pravopisu je glavno geslo sicer 'bolje', a je tudi tu 'boljše' predstavljena kot enakovredna različica (enako tudi v geslu 'dobro').</p>
               <p xml:id="suss-arhiv-000422.p4">Enako velja za primernike drugih prislovov. Nisem sicer šel gledati vseh prislovov ter ugotavljati, pri katerih vseh prislovih navajata SSKJ in Slovenski pravopis dvojnice, a kakor zgleda, to ni omejeno le na 'bolj(š)e'. Podobno naj bi veljalo se za 'počasnej(š)e', 'hitrej(š)e', 'pametnej(š)e', ter vsekakor tudi 'svetlej(š)e'.</p>
               <p xml:id="suss-arhiv-000422.p5">Lahko si ogledamo še rabo, kjer tako po slovenskih strani na internetu, kot po korpusu Nova beseda (http://bos.zrc-sazu.si/s_beseda.html) vodi 'bolje':<lb/>- Nova beseda: 'bolje' 25904 pojavitev, 'boljše' 11587 pojavitev<lb/> - Google po slovenskih straneh: 'bolje' 860.000 strani, 'boljše' 636.000 strani<lb/> Tu velja dodati, da so med zadetki za 'boljše' seveda tudi enakozvočni pridevniški presežniki (srednjega spola), kot recimo v imenu TV nadaljevanke 'Boljše življenje', tako da je razlika v prid različice 'bolje' še veliko večja.</p>
               <p xml:id="suss-arhiv-000422.p6">Ker niso vsi prislovi enako pogosti in ker so oblike s 'š' vedno enakozvočne s pridevniškim presežnikom, nam primerjanje pogostnosti za druge prislove pokaže drugačno sliko, a je ta iz ravnokar navedenih razlogov manj povedna. Ker ste omenjene prislove v rabi srečali tudi vi, to je konec koncev ravno razlog vašega pisanja, se z iskanjem pogostnosti ne bom več ukvarjal.</p>
               <p xml:id="suss-arhiv-000422.p7">Kot zaključek vam lahko le rečem, da sta očitno obe različici primernika v rabi, ter da sta obe različici tudi dovoljeni ali evidentirani tako v SSKJ kot v normativnem Slovenskem pravopisu.</p>
               <p xml:id="suss-arhiv-000422.p8">(november 2005)</p>
            </div>
         </div>
         <div type="article" xml:id="suss-arhiv-000423"
              corresp="http://www2.arnes.si/~lmarus/suss/arhiv/suss-arhiv-000423.html">
            <head>Ali so prebivalci Izole Izolani ali Izolčani?</head>
            <byline>Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000423.div1">
               <p xml:id="suss-arhiv-000423.p1">Zanima me, kaj je pravilno: Izolan ali Izolčan, Polzelan ali Polzelčan.</p>
               <p xml:id="suss-arhiv-000423.p2">Namreč, že celo življenje se imamo za Izolane...</p>
            </div>
            <div type="answer" xml:id="suss-arhiv-000423.div2">
               <p xml:id="suss-arhiv-000423.p3">Ne vem, če vam bom lahko podal odgovor, kakršnega si verjetno želite. Ne gre za to, da se ne bi strinjal z vami glede primernosti enega ali drugega izraza, temveč bolj za to, da ŠUSS nerad govori o pravilnosti posameznih izrazov. Vseeno vam lahko pritrdim, da je meni izraz 'Izolan' vsekakor bolj poznan, ter da ga tudi edinega uporabljam.</p>
               <p xml:id="suss-arhiv-000423.p4">Vseeno se pri takšnih vprašanjih ne moremo zanašati le na lastno rabo, še posebej, ker gre za krajevno ime, za katere pa se običajno šteje, da so v lastni prebivalcev samega kraja. Nekaj takega smo zapisali že v nekaj odgovorih na vašemu sorodna vprašanja. Objavljene odgovore si lahko preberete tu:<lb/>http://www2.arnes.si/~lmarus/suss/arhiv/suss-arhiv-000251.html<lb/> http://www2.arnes.si/~lmarus/suss/arhiv/suss-arhiv-000261.html</p>
               <p xml:id="suss-arhiv-000423.p5">Izhajajoč iz predpostavke, da so lastniki imena prebivalci sami, ter vaše trditve, da se imate že od nekdaj za Izolane, lahko sklepamo, da je "pravilna" oblika imena prebivalcev Izole 'Izolan'. Vendar to seveda ni vsa resnica. Lahko bi namreč trdili, da so lastniki imena nekega kraja vsi, ki to ime redno uporabljajo (četudi v kraju samem ne živijo, ampak se tja samo vozijo na delo, počitnice itd.). V tem pogledu so "lastniki" krajevnega imena 'Izola' in iz njega izpeljanih poimenovanj vsi Slovenci, saj vsi hodimo na Obalo na morje. No, da se le ne bi spuščali predaleč v skoraj politične debate, lahko pogledamo, kaj o imenu pravijo priročniki.</p>
               <p xml:id="suss-arhiv-000423.p6">V leksikonu Cankarjeve založbe Slovenska krajevna imena sta v geslu 'Izola' za prebivalca kraja navedeni različici 'Izolčan' in 'Izoljan', ne pa tudi vaša (sicer minimalno različna) 'Izolan'. Priznati moram, da me je različica 'Izoljan' rahlo presenetila, in vsekakor lahko potrdim, da je do sedaj še nisem srečal. Ti dve obliki, torej 'Izolčan' in 'Izoljan' sta navedeni tudi v Slovenskem Pravopisu 2001. Slovenski krajevni leksikon navaja poleg oblike 'Izolčan' tudi obliko 'Izolan', se pravi obliko, ki je tako vam kot meni bolj znana.</p>
               <p xml:id="suss-arhiv-000423.p7">Lahko si pogledamo še, kako pogosta so omenjena poimenovanja na spletu in v lektoriranem korpusu besedil Nova beseda, ki je po večini sestavljen iz besedil časnika Delo (http://bos.zrc-sazu.si/s_beseda.html). Prva številka predstavlja število najdenih strani, številka v oklepaju število prikazanih strani v iskalniku Google, tretja številka pa število pojavitev te besede v korpusu Nova beseda.</p>
               <table xml:id="suss-arhiv-000423.table1">
                  <row>
                     <cell/>
                     <cell xml:id="suss-arhiv-000423.cell2">Google<lb/>slovenske strani</cell>
                     <cell xml:id="suss-arhiv-000423.cell3">Nova Beseda</cell>
                  </row>
                  <row>
                     <cell xml:id="suss-arhiv-000423.cell4">Izolan</cell>
                     <cell xml:id="suss-arhiv-000423.cell5">2130 (179)</cell>
                     <cell xml:id="suss-arhiv-000423.cell6">317</cell>
                  </row>
                  <row>
                     <cell xml:id="suss-arhiv-000423.cell7">Izolčan</cell>
                     <cell xml:id="suss-arhiv-000423.cell8">426 (64)</cell>
                     <cell xml:id="suss-arhiv-000423.cell9">25</cell>
                  </row>
                  <row>
                     <cell xml:id="suss-arhiv-000423.cell10">Izoljan</cell>
                     <cell xml:id="suss-arhiv-000423.cell11">42 (13)</cell>
                     <cell xml:id="suss-arhiv-000423.cell12">0</cell>
                  </row>
               </table>
               <p xml:id="suss-arhiv-000423.p8">Zanimivo je, da leksikon Cankarjeve založbe in Slovenski pravopis navajata poimenovanje, ki takorekoč ne obstoji, ne navajata pa najpogostejšega poimenovanja. No, to verjetno ni edina napaka leksikona, pa tudi tako grozna ni, da bi leksikon morali kar nemudoma zavreči. Drugače pa velja za Pravopis, ki je normativni pravopisni priročnik, in bi moral biti malo bolj premišljeno sestavljen. Na to pomanjkljivost Pravopisa opozarja tudi PoPravopis Simona Lenarčiča (Ljubljana, 2004), ki na strani 146 ugotavlja podobno, kot mi tu, da je najpogostejše poimenovanje prebivalcev Izole 'Izolan' ter da se 'Izoljan' pojavlja skorajda izključno v leksikonu Cankarjeve založbe ter v Pravopisu.</p>
               <p xml:id="suss-arhiv-000423.p9">Na vprašanje o poimenovanju prebivalca Polzele, pa vam v bistvu ne znam odgovoriti. Ne vem, kje ste našli poimenovanje 'Polzelčan' (v Novi besedi se sploh ne nahaja, na internetu, pa ga je najti le na eni strani, za katero pa mi ni niti najbolj jasno, kaj bi sploh bila). Na prvo žogo, bi rekel, da je edina obstoječa oblika 'Polzelan', vendar moram odgovor dopolniti, da tako Krajevni leksikon Slovenije kot Slovenski pravopis kot edino poimenovanje prebivalcev Polzele navajata obliko 'Polzeljani'. Na hitro sem preveril še korpus Našo besedo ter internet ter začuda ugotovil, da Naša beseda različice 'Polzeljan' sploh ne pozna, medtem ko ima 'Polzelan' 7 pojavitev. Tudi pogostnost na internetu je v prid neobstoječi obliki 'Polzelan', ki se nahaja na 15 straneh (9 različnih), medtem ko se 'Polzeljan' nahaja le na 11 straneh (7 različnih). Vidimo torej, da je Slovenski pravopis očitno tudi tu skušal na silo uvesti poimenovanje, ki je zaradi kakršnihkoli že razlogov bolj v njegovem duhu.</p>
               <p xml:id="suss-arhiv-000423.p10">Za zaključek torej lahko povem, da ni nikakor narobe klicati prebivalce Izole 'Izolani' (in prebivalce Polzele 'Polzelani'). Nasprotno, ker naj bi se tako klicali sami (oz. se kličete sami), je to očitno najpravilnejša oblika. Njena pravilnost pa je z njeno pogostostjo in razširjenostjo le še potrjena. V tej točki ne moremo podpreti Slovenskega pravopisa in oblike, ki jo "uzakonja". Vseeno la lahko razumemo od kako so prišli do oblike 'Izolčan'. Končnica '-čan' je gotovo najproduktivnejša končnica za prebivalce kraja še posebej v osrednji Sloveniji. O tem smo pisali tudi v spodaj navedenih odgovorih.</p>
               <p xml:id="suss-arhiv-000423.p11">(januar 2006)</p>
            </div>
            <div type="reference" xml:id="suss-arhiv-000423.div3">
               <p xml:id="suss-arhiv-000423.p12">Glej tudi: <ref target="#suss-arhiv-000251">'Ljubljanke' ali 'Ljubljančanke'; imena prebivalcev krajev</ref>.</p>
               <p xml:id="suss-arhiv-000423.p13">Glej tudi: <ref target="#suss-arhiv-000261">Pravila za tvorjenje izrazov za prebivalce določenih držav ali mest</ref>.</p>
            </div>
         </div>
         <div type="article" xml:id="suss-arhiv-000424"
              corresp="http://www2.arnes.si/~lmarus/suss/arhiv/suss-arhiv-000424.html">
            <head>Kako pisati nazive ob imenih?</head>
            <byline>Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000424.div1">
               <p xml:id="suss-arhiv-000424.p1">Večkrat se v službi srečujem z dilemo kako napisati naziv osebe:</p>
               <p xml:id="suss-arhiv-000424.p2">vprašanje: ali je pravilno napisano mag. Igor Starc, univ dipl.inž.el. ali pravilno samo z višjo stopnjo izobrazbe mag. Igor ...</p>
            </div>
            <div type="answer" xml:id="suss-arhiv-000424.div2">
               <p xml:id="suss-arhiv-000424.p3">Nisem prav prepričan, da tu obstaja kakšno (pravopisno) pravilo, kateremu bi morali slediti. Koliko nazivov želijo imeti ljudje ob svojem imenu, je običajno odvisno od ljudi samih. Lahko vam le povem, kakšen način zapisovanja nazivov se mi zdi smiselen.</p>
               <p xml:id="suss-arhiv-000424.p4">Ob višjem nazivu je nižji naziv običajno nepotreben, saj običajno velja, da brez nižjega naziva do višjega ne moremo priti. Če imamo torej ob imenu napisan naziv (nisem prav prepričan, da bi jaz to klical naziv, vendar ker to besedo uporabljate vi, jo bom tudi jaz. Sam bi temu verjetno rekel stopnja izobrazbe, titula, naslov ... v bistvu ne vem, kako bi sam temu rekel) 'mag.', potem pričakujemo, da je človek tudi univerzitetni diplomiran inženir področja na katerem je kasneje dosegel stopnjo magistra. Podobno se ob doseženi diplomi ljudje običajno odrečejo nazivu pridobljenem ob končanju srednje šole (recimo 'naravoslovno matematični tehnik').</p>
               <p xml:id="suss-arhiv-000424.p5">Seveda marsikdo zamenja področje svojega izobraževanja in recimo po končani diplomi na strojni fakulteti konča še MBA. V tem primeru je smiselno pisati oba naziva saj iz višjega ne moremo sklepati na nižjega in sta torej oba informativna. A tudi to nikakor ni nujno. Morda se kak mladi poslovnež sramuje, da je diplomiral recimo na Filozofski fakulteti in zato zahteva, da se ob njegovem imenu piše le naziv, ki ga je pridobil na podiplomski stopnji.</p>
               <p xml:id="suss-arhiv-000424.p6">Kot rečeno, kolikor vem, kakih "uzakonjenih" vodil ni (vodila obstajajo za položaj naziva, da je 'mag.' pred imenom, dodiplomski nazivi pa za imenom, in pa seveda za nazive same). Čisto zaradi praktičnosti se kopičenje nazivov ne zdi smiselno oz. je obenem običajno tudi nepotrebno, vendar je to še vedno dovoljeno, če si lastnik teh nazivov to želi.</p>
               <p xml:id="suss-arhiv-000424.p7">(januar 2006)</p>
            </div>
         </div>
         <div type="article" xml:id="suss-arhiv-000425"
              corresp="http://www2.arnes.si/~lmarus/suss/arhiv/suss-arhiv-000425.html">
            <head>Kako narediti seznam nespremenljivih besed</head>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000425.div1">
               <p xml:id="suss-arhiv-000425.p1">Student sam na Filozofskom fakultetu u Zagrebu te me zanima da li mi mozete pomoci oko jedne jezikoslovne teme.</p>
               <p xml:id="suss-arhiv-000425.p2">U sklopu nastave Informatologije trebam sastaviti popis funkcionalnih rijeci (nepromjenjivih) u slovenskom jeziku. Kako na Internetu nisam uspio naci da li takav popis vec postoji, bilo bi mi drago ako bi mogli pomoći oko toga, barem u smislu kada bi me uputili na link ili osobu koja se mozda time bavila.</p>
            </div>
            <div type="answer" xml:id="suss-arhiv-000425.div2">
               <p xml:id="suss-arhiv-000425.p3">Verjamem, da ne boste imeli težav z branjem slovenščine, če pa vam bo v spodnjem odgovoru karkoli nerazumljivo, nam to prosim sporočite.</p>
               <p xml:id="suss-arhiv-000425.p4">Ker sta si hrvaščina in slovenščina precej podobna, se verjetno splača štartati kar z domačim jezikom ter vse funkcionalne besede prevesti v slovenščino (za takšne prevode lahko uporabite kateregakoli od (srbo)hrvaško slovenskih slovarjev). Verjetno bo precej besed kar istih, tako da prevajanja niti ne bi potrebovali. Da bi se izognili prevajanju prav vsake besedice posebej, se vam celoten seznam splača najprej spustiti skozi določevalnik besednih oblik, ki ga najdete na naslovu http://bos.zrc-sazu.si/dol_lem1.html. V določevalnik lahko daste kar celoten seznam (priporočajo, da število besed, ki jih analizirate naenkrat, ni večje od 5000). Česar določevalnik ne bo prepoznal, boste morali prevesti. Na ta način sicer ne boste dobili vseh funkcionalnih besed slovenščine, temveč le slovenske ustreznice vseh funkcionalnih besed hrvaščine, vendar bi moral biti seznam še kar dober.</p>
               <p xml:id="suss-arhiv-000425.p5">Po pravici povedano ne vem prav dobro, kakšen seznam zares iščete. Funkcionalne ali slovnične besede niso vse nespremeljive, in po drugi strani tudi vse nespremeljive besede niso vse funkcionalne oz. slovnične. Če ne veste prav dobro, kaj ščete, potem bi res veljalo vzeti seznam ustreznih hrvaških besed in jim poizkušati najti slovenske ustreznice, v kolikor pa imaste o tem popolnoma jasno sliko, bi veljalo pogledati kakšno slovensko slovnico ali kakšnem drug jezikovni priročnik. Tam ugotoviti, kako se funkcionalne besedne vrste imenujejo v slovenščini in s tem podatkom v Slovarju slovenskega knjižnega jezika (http://bos.zrc-sazu.si/sskj.html) poiskati vse besed, ki to oznako imajo. Morda je najbolje vse skupaj početi v okviru omenjenega slovarja (SSKJ), saj morda SSKJ ne uporablja vseh oznak, ki jih uporablja Slovenska slovnica Jožeta Toporišiča ali pa kak drug jezikovni priročnik. Tudi tu se boste morali za seznam malo potruditi.</p>
               <p xml:id="suss-arhiv-000425.p6">Kakšen seznam se verjetno nahaja tudi v omenjeni Slovenski slovnici Jožeta Toporišiča (Založba Obzorja Maribor, 2000), ali pa v kaki drugi slovenski slovnici. Toporišič ima v poglavju Oblikoslovje kar dobre sezname prislovnih zaimkov, predlogov in veznikov. Členki so malo bolj zmuzljivi, podobno tudi medmeti, ki pa v bistvu niti niso stvar jezika. Od nespremenljivih besednih vrst ostanejo le še prislovi, ki pa so po drugi strani že čisto drugačna kategorija, saj so to leksikalne in ne slovnične (ali funkcionalne) besede. Če res iščete vse nespremenljive besede, neglede na besedno vrsto, potem boste morali vključiti tudi kakšen nesklonljiv samostalnik, recimo nekatere kratice tipa 'TAM', pridevnike tipa 'super', 'albino (tiger)', 'bivak (vreča)' ali pa samostalnike tipa 'punči' itd.. Ta pot se tu rahlo zakomplicira, saj kakšnega takšnega seznama gotovo ni.</p>
               <p xml:id="suss-arhiv-000425.p7">Kakšne druge poti se ta trenutek ne spomnim, ravnotako pa vam ne bi znal svetovati, kdo bi vam kaj takega znal povedati.</p>
               <p xml:id="suss-arhiv-000425.p8">(januar 2006)</p>
            </div>
         </div>
         <div type="article" xml:id="suss-arhiv-000426"
              corresp="http://www2.arnes.si/~lmarus/suss/arhiv/suss-arhiv-000426.html">
            <head>KAko bi prevedli CT image ...</head>
            <byline>Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000426.div1">
               <p xml:id="suss-arhiv-000426.p1">Prevajamo priročnik z navodili za uporabo naprave za računalniško tomografijo oz. pogovorno CT.</p>
               <p xml:id="suss-arhiv-000426.p2">Sem v dvomu, kaj narediti s kratico CT za računalniško tomografijo. V stavku smo prevedli "computer tomography" v: računalniška tomografija (CT). Ohranili smo kratico CT, ker je ta široko v rabi pri delavcih v medicini in ker kratice RT, predvidevamo, nihče ne bi prepoznal, čeprav v opisnih stavkih te tehnologije govorimo o računalniški tomografiji in ne o CT-ju. Postavlja se vprašanje, kaj z ostalimi besednimi zvezami, recimo za CT Viewer: CT pregledovalnik ali pregledovalnik CT ali pregledovalnik za računalniško tomografijo ali pa CT Images: CT slike oz slike CT ali slike, narejene z računalniško tomografijo. Kljub pravilom o desnem neujemalnem prilastku se nagibam v smer pridevniške rabe kratice CT. Kaj menite?</p>
            </div>
            <div type="answer" xml:id="suss-arhiv-000426.div2">
               <p xml:id="suss-arhiv-000426.p3">O nečem podobnem smo imeli nekoč debato z nekim prevajalcem. Debata je objavljena v našem arhivu (povezave so navedene spodaj), uvrščena pa je bila tudi v knjigo ŠUSS 1998-2000. Debata sicer ni imela pravega zaključka, a je v njej vseeno nekaj tudi za vas zanimivega branja. Skupaj s spraševalcem smo takrat nekako prišli do tega, da je najbolj smiselno in verjetno tudi najboljše takšne polkratične izraze sloveniti tako, kakor se zdi najboljše tudi vam, torej s pridevniško rabo kratice. Seveda pa si tudi pod nazivom pridevniška raba kratice vsi ne predstavljajo istega.</p>
               <p xml:id="suss-arhiv-000426.p4">Preden se lotim odgovarjanja, naj vas opozorim, da se nikakor ne čutimo poklicane za takšna vprašanja, da so navedena le moja osebna mnenja, ter da teh mnenj nikakor ne vsiljujem nikomur. Prosim, sprejmite to le kot razmišljanje o temi, o kateri sprašujete.</p>
               <p xml:id="suss-arhiv-000426.p5">V zgoraj omenjeni debati je kar nekaj vašemu sorodnih primerov, ki pa uporabljajo različna slovenjenja. Takratni spraševalec je menil, da je edina prava pridevniška raba kratice, ko iz kratice naredimo pravi pridevnik, ki se kot pridevnik tudi sklanja in ujema. Vašo rabo nesklonljive kratice pa je označil za nepridevniško (sklapljanje), ki jezik "siromaši". Z vsem povedanim v omenjeni debati se sicer ne strinjamo nujno, a je v njej vseeno napisano marsikaj zanimivega.</p>
               <p xml:id="suss-arhiv-000426.p6">Prava pridevniška raba (vsaj po zgoraj omenjeni debati) kratice CT bi ne bila 'CT slika' in 'CT pregledovalnik', temveč kvečjemu 'CTjna slika', 'CTjni pregledovalnik' ali pa morda 'CTjska slika' in 'CTjski pregledovalnik' (v omenjeni debati je uveden in na kratko utemeljen tudi zapis kratice brez vezaja med kratico in sklonilom). Ponudil sem vam dve možnosti, saj se med njima na morem odločiti. Po pravici povedano, mi nobena ne zveni prav zares dobro oz. bi za obe zvezi najraje uporabil različna pridevnika. Za sliko, ki je rezultat analize s CTjem, se zdi primernejši pridevnik 'CTjna' (podobni pridevniki bi recimo bili 'digitalna, oljna, voščena slika'), medtem ko se za pregledovalnik take slike zdi smiselneje reči, da je 'CTjski', saj je razmerje med CTjem in pregledovalnikom povsem drugačno, CT ne omogoča pregledovalnika, ta je le del celotnega postopka in na nek način spada zraven.</p>
               <p xml:id="suss-arhiv-000426.p7">Morda rešitev z dvema različnima pridevnikoma ni idealna, saj vso stvar rahlo zakomplicira (a je po drugi strani, pomensko gledano, verjetno bolj smiselna). V primeru poenotenja pridevnika, bi sam v tem primeru verjetno dal prednost prvi možnosti, torej 'CTjna slika' in 'CTjni pregledovalnik'.</p>
               <p xml:id="suss-arhiv-000426.p8">O vaših možnostih pa še tole. Vsekakor se zdi smiselneje reči 'CT slika' kot pa 'slika CT'. Drugače bi bilo za 'CT pregledovalnik', kjer se zdi morda smiselneje reči 'pregledovalnik CTjev', saj se 'CT' uporablja tudi s pomenom slike narejene s 'CTjem'. 'CT' je konec koncev lahko tudi kratica za 'računalniški tomogram', torej za sliko in ne le za postopek (takšna raba je izpričana tudi v korpusu Nova beseda http://bos.zrc-sazu.si/s_beseda.html). Torej imamo za poimenovanje slike še eno možno poimenovanje 'CT'.</p>
               <p xml:id="suss-arhiv-000426.p9">Obstaja torej možnost, da se v celoti izognete rabi kratice kot pridevnika. Sliko lahko poimenujete kar 'CT', pregledovalnik pa 'pregledovalnik CTjev'. Tudi ta možnost bi po zgoraj omenjeni debati ne bila najboljša, saj se pridevniškosti, ki naj bi bila nekakšen skriti potencial slovenščine, v celoti izogiba.</p>
               <p xml:id="suss-arhiv-000426.p10">Kolikor vem se 'CT' izgovarja kot [cete], kar načeloma tudi vpliva na način sklanjanja in na način tvorbe pridevnika. To navajam le kot nekaj, na kar je treba paziti, ter kot opozorilo, kako kratico izgovarjam jaz ter kakšna glasovna oblika je bila vodilo pri mojem odgovoru. Če sem se torej pri izgovoru motil, vedite, da to vpliva tudi na preference pri pridevniških verzijah kratice.</p>
               <p xml:id="suss-arhiv-000426.p11">Četudi vam pravega odgovora nismo dali (no, saj tudi pravega vprašanja niste postavili), upamo, da smo vam bili kakorkoli v pomoč.</p>
               <p xml:id="suss-arhiv-000426.p12">(januar 2006)</p>
            </div>
            <div type="comment" xml:id="suss-arhiv-000426.div3">
               <p xml:id="suss-arhiv-000426.p13">najlepša hvala za izčrpen odgovor.</p>
            </div>
            <div type="reference" xml:id="suss-arhiv-000426.div4">
               <p xml:id="suss-arhiv-000426.p14">Glej tudi: <ref target="#suss-arhiv-000294">Pobuda o pridevniškosti I</ref>.</p>
               <p xml:id="suss-arhiv-000426.p15">Glej tudi: <ref target="#suss-arhiv-000295">Pobuda o pridevniškosti II</ref>.</p>
            </div>
         </div>
         <div type="article" xml:id="suss-arhiv-000427"
              corresp="http://www2.arnes.si/~lmarus/suss/arhiv/suss-arhiv-000427.html">
            <head>'Na Tajvan in Šri Lanko' ali 'v'?</head>
            <byline>Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000427.div1">
               <p xml:id="suss-arhiv-000427.p1">Zanima me, kako je prav:</p>
               <p xml:id="suss-arhiv-000427.p2">NA Tajvanu ali V Tajvanu ter NA Šrilanki ali V Šrilanki.</p>
            </div>
            <div type="answer" xml:id="suss-arhiv-000427.div2">
               <p xml:id="suss-arhiv-000427.p3">Bojim se, da vam ne bom uspel odgovoriti točno tako, kot si želite. Sprašujete namreč, kaj je prav, jaz pa vam bom le povedal, kako jaz razumem problematiko, zakaj dvojnost obstaja in katera od obeh možnosti je bolj pogosta.</p>
               <p xml:id="suss-arhiv-000427.p4">Običajno je izbira med predlogoma 'v' in 'na' pogojena s geografskimi lastnostmi kraja, kamor smo se namenili oz. kjer smo. Tako gremo običajno NA hrib, goro ali otok, ter V dolino, mesto ali državo. Poudarjam, da je to običajno, saj vam je gotovo znano, da se v Slovenščini gre na Bled in na Vrhniko, četudi sta tako Bled kot Vrhnika mesti oz. naselji. Tu je pač treba računati z ustaljeno rabo, ki je, kdo ve zakaj, obdržala predlog 'na', četudi se zdi bolj smiselen 'v'. Tu lahko dodam, da se raba zelo očitno spreminja, ter, da predlog 'v' pridobiva na pogostosti tudi pri tako ustaljenih zvezah, kot je 'na Vrhniko'. Razmerje je še vedno krepko v prid predloga 'na', vendar se na spletu nahaja okoli 160 različnih dokumentov z zvezo 'v Vrhiniki' (tistih z zvezo 'na Vrhniki je okoli 360). Treba je sicer priznati, da je med 160-imi dokumenti tudi kak, ki pravi 'pravilno je "na Vrhniki" ne "v Vrhniki"', vendar so med dokumenti z zvezo 'v Vrhniki' tudi nepričakovana Pravila Slavističnega društva Slovenije, ki so bila sprejeta "na občem zboru v Vrhniki 4. 10. 1996," (http://www.ff.uni-lj.si/slovjez/sds/pravilasds.html).</p>
               <p xml:id="suss-arhiv-000427.p5">Z drugimi besedami, četudi ustaljena raba pravi drugače, bomo še vedno kdaj skušali predloge rabiti smiselno in za opis nahajanja v nekem mestu uporabili predlog 'v'. Smiselna raba predlogov je torej pogosto vodilo naše rabe. Vprašamo se torej lahko, kaj storiti, če nam smiselna raba daje nasprotujoča si vodila. Ravno to je namreč vir težav v vaših dveh primerih. Tako Tajvan kot Šrilanka (oz. Šri Lanka, Šrilanka naj bi bilo uradno slovensko ime te države, a je uradna raba rahlo nejasna saj Ministrstvo za zunanje zadeve uporablja ime Šri Lanka) sta otoški državi. Ker sta to državi in ker za države običajno uporabljamo predlog 'v' (z izjemo držav, ki jih poimenujemo s posamostaljenim pridevnikom oz. z nekim neizgovorjenim samostalnikom (morda 'ozemlje'), recimo 'na Norveškem', 'na Danskem', 'na Švedskem', 'na Finskem', 'na Japonskem', 'na Portugalskem', 'na Irskem' itd.), se zdi morda smiselno reči, da so še nedolgo tega zahodna podjetja selila svojo proizvodnjo v Tajvan, medtem ko se v Šrilanki Tamilski tigri borijo za neodvisnost. Vendar ker sta obe državi obenem otoka, in ker za otoke uporabljamo predlog 'na' (tu gre verjetno za skoraj brezizjemno rabo, nekaj izjem bomo videli kmalu), se zdi smiselno reči, da se najvišja stavba na svetu nahaja v Taipeju na Tajvanu, Sirimavo R. D. Bandaranaike pa je bila prva ženska predsednica vlade na svetu v Colombu na Šrilanki.</p>
               <p xml:id="suss-arhiv-000427.p6">Priznati moram, da mi je raba predloga 'na' (še posebej pri Tajvanu) precej bolj običajna, četudi je strogo gledano bolj smiselen predlog 'v'. Tako Tajvan kot Šrilanka nadzorujeta poleg glavnega okota, ki sta včasih poimenovana tudi Cejlon in Formoza, še nekaj manjših otokov. V kolikor bi govorili o kakšni stvari na enem teh manjših otokov, bi bilo rahlo nesmiselno govoriti kot, da se stvar nahaja na Tajvanu ali na Šrilanki, saj se ti manjši otoki ne nahajajo na glavnem otoku temveč nekje ob njem. Vendar se zdi, da se o takšnih stvareh običajno ne sprašujemo. Lahko še dodam, da je uradno (tajvansko) ime Tajvana 'Republika Kitajska', tako da bi v primeru govorjenja o državi, lahko načeloma govorili tudi 'na Kitajskem' ali 'v 'Republiki Kitajski', četudi je uradno slovensko ime Tajvana (po http://www.gov.si/kszi/abecedni.html) 'Tajvan, Provinca Kitajske' (kaže, da smo sprejeli razumevanje uradnega Pekinga).</p>
               <p xml:id="suss-arhiv-000427.p7">S poskusom smiselne določitve predloga torej nismo prišli prav daleč. Strogo gledano ni jasno, kaj narediti. Vseeno pa se zdi smiselno, da dajemo prednost geografiji, saj so uradna imena posameznih držav pogosto prekomplicirana, medtem ko kratka imena v našem razumevanju bolj neposredno opisujejo otoke, kot pa države. Vsaj zase bi rekel, da bi raje uporabljal predlog 'na' (ali zaradi navade, ali zaradi zgoraj opisanih izmuzljivih razlogov).</p>
               <p xml:id="suss-arhiv-000427.p8">Lahko tudi pogledamo, kakšne predloge uporabljamo pri drugih otoških državah. Že v Evropi jih imamo nekaj, še več pa jih je v Karibih in v Polineziji. Kolikor vem in kakor kaže raba po Googlu, se lahko odpravimo na dopust na Malto (1260x'na' : 39x'v') in na Ciper (2430x'na' : 24x'v') oz. lahko poleti na Matli (1170x'na' : 373x'v') in na Cipru (767x'na' : 106x'v') iščemo senco. Podobno bi rekel, da je Havana na Kubi (991x'na' : 114x'v'), Kingston na Jamajki (665x'na' : 8x'v') ter Port-au-Prince na Haitiju (3220x'na' : 40x'v').</p>
               <p xml:id="suss-arhiv-000427.p9">Seveda tudi tu ni vse tako čisto, saj San Juan ni na Portoriku (18x'na' : 336x'v'), ter London ne na Veliki Britaniji. Velja dodati, da so omenjene številke pogosto rahlo zavajajoče, saj se določene zveze lahko uporabljajo le z enim predlogom, tako najdemo na spletu kar nekaj zvez 'na Veliki Britaniji', ki pa so vse del zvez tipa 'breme sedaj leži na Veliki Britaniji' ali pa 's poudarkom na Veliki Britaniji' ipd. (Velika Britanija je sicer res ime otoka, a se vsaj v Sloveniji uporablja skoraj izključno za poimenovanje države z uradnim imenom 'Združeno kraljestvo Velike Britanije in Severne Irske' (The United Kingdom of Great Britain and Northern Ireland))</p>
               <p xml:id="suss-arhiv-000427.p10">Nekje vmes med Portorikom (torej otoško državo z jasnim predlogom 'v') in Jamajko (otoško državo z jasnim predlogom 'na') se najde Islandija. Google najde po eni strani 105 različnih slovenskih spletnih strani z zvezo 'na Islandiji' ter 139 strani z zvezo 'na Islandijo', po drugi strani pa 148 različnih spletnih strani z zvezo 'v Islandiji' ter 23 strani z 'v Islandiji'.</p>
               <p xml:id="suss-arhiv-000427.p11">Kar se je nakazalo že pri Cipru in Malti je pri Islandiji še bolj izrazito. Ko govorimo o lokaciji, nam je morda bližji predlog 'v' (Ljudje v Islandiji imajo ob večerih mnogo časa za branje knjig), medtem ko nam je za smer bližji predlog 'na' (Rad bi šel na Islandijo ter se tam okopal v kakšnem toplem vrelcu).</p>
               <p xml:id="suss-arhiv-000427.p12">Za konec poglejmo še kakšna je raba predlogov ob Tajvanu in Šrilanki. Tako po korpusu Nova beseda (http://bos.zrc-sazu.si/s_beseda.html) kot po Googlu je bolj pogosta raba s predlogoom 'na'. V Novi besedi se nahaja 87 zvez 'na Tajvan' ter 355 zvez 'na Tajvanu' ter le 3 zveze 'v Tajvan' ter 14 zvez 'v Tajvanu'. Google najde več obojega, vendar je iskanje z Googlom rahlo varljivo, pa tudi vsaka zveza dobi tri številke (zgoraj se nisem šel te natančnosti), število vseh strani, število samo slovenskih strani ter število različnih slovenskih strani. Zvezo 'na Tajvanu' tako Google najde na 12.700 straneh, če preiskujemo samo slovenske strani, jih najde 1.880, od tega pa je 206 različnih. Zaradi večje preglednosti bom naredil tebelo</p>
               <table xml:id="suss-arhiv-000427.table1">
                  <row>
                     <cell/>
                     <cell xml:id="suss-arhiv-000427.cell2">Nova beseda |</cell>
                     <cell xml:id="suss-arhiv-000427.cell3">vseh strani |</cell>
                     <cell xml:id="suss-arhiv-000427.cell4">samo slovenskih |</cell>
                     <cell xml:id="suss-arhiv-000427.cell5">različnih</cell>
                  </row>
                  <row>
                     <cell xml:id="suss-arhiv-000427.cell6">na Tajvan</cell>
                     <cell xml:id="suss-arhiv-000427.cell7">87</cell>
                     <cell xml:id="suss-arhiv-000427.cell8">490</cell>
                     <cell xml:id="suss-arhiv-000427.cell9">731</cell>
                     <cell xml:id="suss-arhiv-000427.cell10">138</cell>
                  </row>
                  <row>
                     <cell xml:id="suss-arhiv-000427.cell11">v Tajvan</cell>
                     <cell xml:id="suss-arhiv-000427.cell12">3</cell>
                     <cell xml:id="suss-arhiv-000427.cell13">313</cell>
                     <cell xml:id="suss-arhiv-000427.cell14">257</cell>
                     <cell xml:id="suss-arhiv-000427.cell15">47</cell>
                  </row>
                  <row>
                     <cell/>
                  </row>
                  <row>
                     <cell xml:id="suss-arhiv-000427.cell17">na Tajvanu</cell>
                     <cell xml:id="suss-arhiv-000427.cell18">355</cell>
                     <cell xml:id="suss-arhiv-000427.cell19">12700</cell>
                     <cell xml:id="suss-arhiv-000427.cell20">1880</cell>
                     <cell xml:id="suss-arhiv-000427.cell21">206</cell>
                  </row>
                  <row>
                     <cell xml:id="suss-arhiv-000427.cell22">v Tajvanu</cell>
                     <cell xml:id="suss-arhiv-000427.cell23">14</cell>
                     <cell xml:id="suss-arhiv-000427.cell24">1140</cell>
                     <cell xml:id="suss-arhiv-000427.cell25">1610</cell>
                     <cell xml:id="suss-arhiv-000427.cell26">74</cell>
                  </row>
               </table>
               <p xml:id="suss-arhiv-000427.p13">Ne glede na čudnosti (da je samo slovneskih strani recimo več kot vseh), se pokaže, da je zveza 'na Tajvanu' precej pogostejša. Enako velja za Šrilanko. Ker se tako v Novi besedi kot na spletu pojavljata obe različici imena (Šrilanka in Šri Lanka), sem naredil dve tabeli:</p>
               <table xml:id="suss-arhiv-000427.table2">
                  <row>
                     <cell/>
                     <cell xml:id="suss-arhiv-000427.cell28">Nova beseda |</cell>
                     <cell xml:id="suss-arhiv-000427.cell29">vseh strani |</cell>
                     <cell xml:id="suss-arhiv-000427.cell30">samo slovenskih |</cell>
                     <cell xml:id="suss-arhiv-000427.cell31">različnih</cell>
                  </row>
                  <row>
                     <cell xml:id="suss-arhiv-000427.cell32">na Šri Lanko</cell>
                     <cell xml:id="suss-arhiv-000427.cell33">0</cell>
                     <cell xml:id="suss-arhiv-000427.cell34">264</cell>
                     <cell xml:id="suss-arhiv-000427.cell35">261</cell>
                     <cell xml:id="suss-arhiv-000427.cell36">53</cell>
                  </row>
                  <row>
                     <cell xml:id="suss-arhiv-000427.cell37">v Šri Lanko</cell>
                     <cell xml:id="suss-arhiv-000427.cell38">0</cell>
                     <cell xml:id="suss-arhiv-000427.cell39">23</cell>
                     <cell xml:id="suss-arhiv-000427.cell40">24</cell>
                     <cell xml:id="suss-arhiv-000427.cell41">10</cell>
                  </row>
                  <row>
                     <cell/>
                  </row>
                  <row>
                     <cell xml:id="suss-arhiv-000427.cell43">na Šri Lanki</cell>
                     <cell xml:id="suss-arhiv-000427.cell44">11</cell>
                     <cell xml:id="suss-arhiv-000427.cell45">569</cell>
                     <cell xml:id="suss-arhiv-000427.cell46">841</cell>
                     <cell xml:id="suss-arhiv-000427.cell47">178</cell>
                  </row>
                  <row>
                     <cell xml:id="suss-arhiv-000427.cell48">v Šri Lanki</cell>
                     <cell xml:id="suss-arhiv-000427.cell49">3</cell>
                     <cell xml:id="suss-arhiv-000427.cell50">751</cell>
                     <cell xml:id="suss-arhiv-000427.cell51">746</cell>
                     <cell xml:id="suss-arhiv-000427.cell52">64</cell>
                  </row>
                  <row>
                     <cell/>
                  </row>
                  <row>
                     <cell/>
                     <cell xml:id="suss-arhiv-000427.cell55">Nova beseda |</cell>
                     <cell xml:id="suss-arhiv-000427.cell56">vseh strani |</cell>
                     <cell xml:id="suss-arhiv-000427.cell57">samo slovenskih |</cell>
                     <cell xml:id="suss-arhiv-000427.cell58">različnih</cell>
                  </row>
                  <row>
                     <cell xml:id="suss-arhiv-000427.cell59">na Šrilanko</cell>
                     <cell xml:id="suss-arhiv-000427.cell60">16</cell>
                     <cell xml:id="suss-arhiv-000427.cell61">422</cell>
                     <cell xml:id="suss-arhiv-000427.cell62">411</cell>
                     <cell xml:id="suss-arhiv-000427.cell63">58</cell>
                  </row>
                  <row>
                     <cell xml:id="suss-arhiv-000427.cell64">v Šrilanko</cell>
                     <cell xml:id="suss-arhiv-000427.cell65">11</cell>
                     <cell xml:id="suss-arhiv-000427.cell66">28</cell>
                     <cell xml:id="suss-arhiv-000427.cell67">28</cell>
                     <cell xml:id="suss-arhiv-000427.cell68">15</cell>
                  </row>
                  <row>
                     <cell/>
                  </row>
                  <row>
                     <cell xml:id="suss-arhiv-000427.cell70">na Šrilanki</cell>
                     <cell xml:id="suss-arhiv-000427.cell71">126</cell>
                     <cell xml:id="suss-arhiv-000427.cell72">3330</cell>
                     <cell xml:id="suss-arhiv-000427.cell73">3250</cell>
                     <cell xml:id="suss-arhiv-000427.cell74">155</cell>
                  </row>
                  <row>
                     <cell xml:id="suss-arhiv-000427.cell75">v Šrilanki</cell>
                     <cell xml:id="suss-arhiv-000427.cell76">34</cell>
                     <cell xml:id="suss-arhiv-000427.cell77">2650</cell>
                     <cell xml:id="suss-arhiv-000427.cell78">2580</cell>
                     <cell xml:id="suss-arhiv-000427.cell79">72</cell>
                  </row>
               </table>
               <p xml:id="suss-arhiv-000427.p14">Enake tendence rabe, ki smo jih zgoraj opazili za Ciper, Malto ter predvsem Islandijo, pa je slutiti tudi pri Tajvanu in Šrilanki. Četudi je predlog 'na' pogostejši, je razlika med 'na' in 'v' večja, ko predloga opisujeta smer, kot pa ko opisujeta lokacijo.</p>
               <p xml:id="suss-arhiv-000427.p15">Vprašali ste, kako je prav, odgovorili pa smo vam s tem dolgim mejlom polnim nedorečenosti. Prav je verjetno oboje, saj se oboje uporablja. Katero od možnosit pa boste uporabili vi, je stvar vaše presoje. Svetujemo vam, da uporabite tisto, ki vam deluje bolj normalno (ko si potiho izgovorite obe možnosti, vam bo ena gotovo delovala ali bolj znano ali preprosto boljše). Morda vam bo v različnih primerih različen predlog deloval boljše, tudi s tem ni načeloma nič narobe. Kot sem skušal razložiti zgoraj, včasih hočemo kakšno stvar umestiti v državo raje kot na otok ali obratno.</p>
               <p xml:id="suss-arhiv-000427.p16">Če pa že hočete slišati še moje mnenje ... Najvišja stolpica je na Tajvanu, Tamilski tigri na Šrilanki in Rejkjavik v Islandiji (sprejel bi tudi 'na Islandiji').</p>
               <p xml:id="suss-arhiv-000427.p17">(februar 2006)</p>
            </div>
         </div>
         <div type="article" xml:id="suss-arhiv-000428"
              corresp="http://www2.arnes.si/~lmarus/suss/arhiv/suss-arhiv-000428.html">
            <head>Kako naglasiti samostalnik 'stvar' v dvojini</head>
            <byline>Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000428.div1">
               <p xml:id="suss-arhiv-000428.p1">Kako se ta samostalnik sklanja mi je jasno. Zanima pa me, kje je beseda v naglašena v imenovalniku in tožilniku dvojine, na "a" ali na "i"?</p>
            </div>
            <div type="answer" xml:id="suss-arhiv-000428.div2">
               <p xml:id="suss-arhiv-000428.p2">Samostalnik 'stvar' spada med samostalnike ženskega spola, druge sklanjatve, z mešanim naglasnim tipom. Z drugimi besedami, sodeč po Slovenski slovnici Jožeta Toporišiča (Založba Obzorja Maribor) in po Slovenskem pravopisu se 'stvar' sklanja takole (kapitaliziran samoglasnik predstavlja naglas):<lb/>stvAr - stvarI - stvAri - stvAr - pri stvAri - s stvarjO<lb/> stvarI - stvarI - stvarEma - stvarI - pri stvarEh - s stvarEma<lb/> stvarI - stvarI - stvarEm - stvarI - pri stvarEh - s stvarmI</p>
               <p xml:id="suss-arhiv-000428.p3">Mešani naglasni tip pomeni, da je naglas v ednini premičen, v dvojini in množini pa stalen (na obrazilu). Premičen naglas v ednini verjetno ni sporen oz. je precej bolj ustaljen kot premični naglas v ednini na nekaj samostalnikih prve ženske sklanjatve, recimo 'voda'. Ali pa na (morda le štirih) samostalnikih druge ženske sklanjatve 'senOžet', 'kOpel', 'zIbel' in 'zAlust' (tu se naglas sicer premika le iz prvega na drugi zlog znotraj korena in ne na obrazilo, kot pri samostalniku 'stvar'). Enako nesporen je stalni naglas na obrazilu v množini. Sam si niti ne zamišljam, da bi se 'stvari' v množini lahko naglaševalo na prvem zlogu, torej 'stvAri'.</p>
               <p xml:id="suss-arhiv-000428.p4">Precej manj jasen pa mi je naglas v dvojini. Očitno tudi vam, saj bi sicer ne postavili tega vprašanja. Ne le, da se zdi naglas na prvem zlogu v imenovalniku in tožilniku dvojine možen, zdi se mi, da jaz naglašujem prav tam. Ali je za tem skrita kakšna želja po razločevanju dvojine in množine ali kaj bolj narečno pogojenega, vam ne bi znal reči.</p>
               <p xml:id="suss-arhiv-000428.p5">Po pogovoru z nekaj šuskoti lahko dodam, da je naglaševanje prvega zloga vsekakor bolj razširjeno, kot bi nam to dala misliti Slovnica ali Pravopis. Zdi se sicer, da naglas v govoru posameznikov ni vedno na prvem (ali vedno na drugem) mestu, temveč, da je naglas odvisen tudi od neposrednega glasovnega okolja (ali še česa čisto drugega).</p>
               <p xml:id="suss-arhiv-000428.p6">Ker govorjenega korpusa za slovenščino še ni, ne moremo na enostaven način ugotoviti, kako pogosto je eno in kako pogosto drugo naglaševanje, niti od česa vse je odvisno. Ne glede na pogostnost pa lahko še vedno dodam, da sta vsekakor oba naglasna vzorca možna in zanesljivo tudi v uporabi. Z drugimi besedami, naglas v imenovalniku in tožilniku dvojine samostalnika 'stvar' je predmet variacije. Za ugotavljanje, kaj natančno vpliva na mesto naglasa, pa bi morali izvesti kar kakšno raziskavo.</p>
               <p xml:id="suss-arhiv-000428.p7">Vse, kar vam torej lahko povemo, je, da je po Slovnici in Pravopisu naglas v omenjenih dveh oblikah predviden na obrazilu, da pa se zdi, da je to le ena od možnosti. Pogovorna slovenščina pozna tako imenovalnik in tožilnik dvojine z naglasom na obrazilu, kot tistega z naglasom na prvem zlogu. Po slovnici je torej "pravilno" le 'stvarI', dejansko pa je možno (in torej na svoj način tudi "pravilno") oboje, tako 'dve stvarI' kot 'dve stvAri'.</p>
               <p xml:id="suss-arhiv-000428.p8">(februar 2006)</p>
            </div>
         </div>
         <div type="article" xml:id="suss-arhiv-000429"
              corresp="http://www2.arnes.si/~lmarus/suss/arhiv/suss-arhiv-000429.html">
            <head>ŠUSS 4.2</head>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000429.div1">
               <p xml:id="suss-arhiv-000429.p1">prosila bi če mi lahko poveste od od izvira beseda dijak?</p>
            </div>
            <div type="answer" xml:id="suss-arhiv-000429.div2">
               <p xml:id="suss-arhiv-000429.p2">Slovenski etimološki slovar Marka Snoja (Mladinska knjiga 1997) pravi takole:</p>
               <p xml:id="suss-arhiv-000429.p3">dijak -a m, dijaški. Prevzeto prek srednjeveškolatinskega 'diacus' iz srednjegrškega 'diakos', 'diakon', kar se je razvilo iz grškega 'diakonos' "strežnik, služabnik" (Bezlaj 1977, 101). Izhodiščni pomen je "strežnik pri maši, ministrant", ker so gojenci šole, ki so se pripravljali na duhovniški poklic, lahko ministrirali. Glej tudi 'diakon'.</p>
               <p xml:id="suss-arhiv-000429.p4">diakon -a m "pripravnik za duhovniški poklic". Tujka, prevzeta (eventualno prek nemškega 'Diakon' v enakem pomenu) iz cerkvenolatinskega 'diaconus' "strežnik pri maši, ministrant, pripravnik za duhovniški poklic", to pa iz grškega 'diakonos' "strežnik, služabnik" (Kluge 1989, 140). Glej tudi 'dijak'.</p>
               <p xml:id="suss-arhiv-000429.p5">Žal sem moral opustiti vsa naglasna znamenja in oznake dolžin samoglasnikov, upam, da opuščenih podatkov ne potrebujete. Bezlaj (1977) je prva knjiga Etimološkega slovarja slovenskega jezika, Kluge (1989) pa nemški etimološki slovar.</p>
               <p xml:id="suss-arhiv-000429.p6">(februar 2006)</p>
            </div>
         </div>
         <div type="article" xml:id="suss-arhiv-000430"
              corresp="http://www2.arnes.si/~lmarus/suss/arhiv/suss-arhiv-000430.html">
            <head>Institut, stadion, start, institucija</head>
            <byline>Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000430.div1">
               <p xml:id="suss-arhiv-000430.p1">Torej, kaj je pravilneje:</p>
               <p xml:id="suss-arhiv-000430.p2">inštitut ali institut<lb/>inštitucija ali institucija<lb/> štart ali start<lb/> štadion ali stadion</p>
            </div>
            <div type="answer" xml:id="suss-arhiv-000430.div2">
               <p xml:id="suss-arhiv-000430.p3">O institutu/inštitutu smo nekoč že pisali. Odgovor si lahko preberete sledeč spodnji povezavi.</p>
               <p xml:id="suss-arhiv-000430.p4">Zaključek gornjega odgovora je, da je, četudi je načeloma možno oboje, verjetno vseeno bolje uporabljati različico s šumnikom (oz. strešico).</p>
               <p xml:id="suss-arhiv-000430.p5">Za ostale besede pa velja sledeče. Tako SSKJ kot Slovenski pravopis dajeta prednost različicam brez šumnika. V SSKJ je to označeno s kvalifikatorjem 'tudi', ki označuje "manj navadno dvojnico, ki se v knjižnem jeziku ali umika ali uveljavlja." Slovenski pravopis pa manj navadnih dvojnic na navaja, vendar se da njegove preference ugotoviti iz napotil. Manj pogoste dvojnice imajo napotilo 'gl. X', bolj pogoste pa takih napotil nimajo.</p>
               <p xml:id="suss-arhiv-000430.p6">Kaj je bolj prav, pa je spet drugo vprašanje. Verjetno je prav oboje, le da je eno bolj pogosto. Včasih se splača slediti okusu večine, smiselno pa je, da različico, za katero ste se odločili (katerakoli že je), dosledno uporabljate (tako da se v enem odstavku ne pojavita dve različni besedi za isto stvar, saj bi to kdo lahko razumel, kot da je govora o dveh različnih stvareh.</p>
               <p xml:id="suss-arhiv-000430.p7">Spodaj citiram gesla iz SSKJja, pravopisa in navajam število pojavitev iz korpusa Nova beseda (http://bos.zrc-sazu.si/s_beseda.html) ter iz svetovnega spleta.</p>
               <p xml:id="suss-arhiv-000430.p8">Pravopis:<lb/>štádion -a [ijo] m (a) ⤑ stadion<lb/> stádion -a [ijo] m (a) tekmovati na ~u</p>
               <p xml:id="suss-arhiv-000430.p9">SSKJ<lb/>štadion ipd. gl. stadion ipd.<lb/> stádion tudi štádion -a m (a) prostor za športna tekmovanja, športne prireditve z ustreznimi objekti, napravami in tribunami za gledalce: graditi stadion; zborovanje je bilo na stadionu / nogometni stadion; olimpijski stadion; pokriti stadion / športni stadion / ekspr. stadion je vpil od navdušenja gledalci na njem ◆ šport. ledni stadion z ledeno ploskvijo za drsanje in igre na ledu</p>
               <p xml:id="suss-arhiv-000430.p10">Nova beseda - Najdi.si - Google slovenske strani<lb/>štadion: 2539 - 51951- 2.430 (289 različnih)<lb/> stadion: 474 - 51960 - 49.500 (480 različnih)</p>
               <p xml:id="suss-arhiv-000430.p11">Rezultati so rahlo nenavadni, po Novi besedi je 'štadion' mnogo bolj pogosta, po Googlovih slovenskih straneh pa je precej bolj pogosta različica 'stadion', Najdi.si pa najde skoraj enako število strani. Tu velja dodati, da je Nova beseda neuravnotežen korpus, kar pomeni, da je velika večina besedil iz enega samega vira, iz časnika Delo. Dejansko se izkaže, da so vse pojavitve besede 'štadion', ki jih najde Nova beseda iz časopisa Delo. Očitno torej lektorska služba na delu podpira različico 'štadion'. Velja tudi dodati, da Google, četudi vklopimo možnost iskanja samo po slovenskih straneh išče oz. najde tudi neslovenske strani. Tako ni čudno, da najde več pojavitev besede 'stadion', kar bi bila prej beseda v kakem tujem jeziku, kot pa 'štadion' (konkretno, nemško, nizozemsko, skandinavsko). Razmerje med vsemi in samoslovenskimi stranmi je pri 'stadionu' 3.920.000 : 49.500, pri 'štadionu' pa (misterioznih) 581 : 2.430. Kot neuporaben pri konkretni nalogi pa se izkaže tudi Najdi.si, saj avtomatsko doda in zbriše strešice ter išče strani z vsemi pojavitvami vseh možnih zapisov. Kakorkoli že, Delo očitno podpira 'štadion', splošna raba pa je očitno manj opredeljena.</p>
               <p xml:id="suss-arhiv-000430.p12">Pravopis<lb/>štárt -a m (a); gl. start<lb/> stárt -a m (a) dati znak za ~; pognati se s ~a; publ. neugoden ~ novega načina poslovanja začetek; žarg. ~ bo zgodaj zjutraj odhod</p>
               <p xml:id="suss-arhiv-000430.p13">SSKJ<lb/>štart ipd. gl. start ipd.<lb/> stárt in štárt -a m (a) 1. šport. začetek plavanja, teka, vožnje (na tekmovanju): vaditi start; plavalka se že pripravlja na start; že pri startu je padel; dober, hiter start; start dirkača; dati znak za start / leteči start iz gibanja; mirujoči start iz mirujočega položaja; nizki start iz pokleka na eni nogi; visoki start iz stoječega položaja // natančno označen začetek tekmovalne proge: označiti start; pognati se s starta; poklicati tekmovalce na start; cilj in start 2. publ. začetek nastopanja, tekmovanja: košarkarska ekipa je na startu imela uspehe; dober start naših tekmovalcev na olimpijskih igrah // začetek kake dejavnosti sploh: omogočiti start izkoriščanja, raziskovanja rudnih bogastev / neugoden start za nov način poslovanja; uspešen start v izvozu / zadovoljiv start industrije v novem letu 3. žarg. odhod: start bo zgodaj zjutraj / potniki se morajo pred startom letala pripeti vzletom ● publ. odkritje pomeni start v novo obdobje začetek novega obdobja; publ. omogočiti mladini enak start v življenje enake začetne možnosti za življenje; publ. spremeniti cene na startu turistične sezone na začetku ◆ avt. hladni start hladni zagon</p>
               <p xml:id="suss-arhiv-000430.p14">Nova beseda - najdi.si - google slovenske strani<lb/>štart 2885 - 356.750 - 9.610 (500 različnih)<lb/> start 484 - 441.157 - 188.000 (645 različnih)</p>
               <p xml:id="suss-arhiv-000430.p15">Tako kot pri 'stadionu/štadionu' tudi tu časopis Delo daje prednost 'štartu', medtem ko je raba veliko manj jasna. Sodeč po različnih straneh, ki jih najde Google, je variacija še toliko bolj očitna, saj je razlika med obema možnostima manjša.</p>
               <p xml:id="suss-arhiv-000430.p16">Pravopis<lb/>inštitúcija -e ž (ú); gl. institucija<lb/> institúcija -e ž (ú) upravljati ~o ustanovo; ~ družine</p>
               <p xml:id="suss-arhiv-000430.p17">SSKJ<lb/>inštitucija ipd. gl. institucija ipd.<lb/> institúcija tudi inštitúcija -e ž (ú) navadno s prilastkom 1. javna, organizirana skupnost ljudi za opravljanje kake dejavnosti; ustanova: upravljati, voditi institucijo; gospodarske, izobraževalne, kulturne, vzgojne, znanstvene institucije; institucije zdravstvenega varstva 2. knjiž. z zakonom ali normami nastala ustaljena oblika odnosov med ljudmi: gospodarski sistem ne more sloneti na dveh različnih institucijah; državne, pravne institucije; institucija delavskega samoupravljanja ◆ jur. institucije rimskega prava učbenik rimskega civilnega prava; Justinijanove institucije; soc. družbena institucija</p>
               <p xml:id="suss-arhiv-000430.p18">Nova beseda - najdi.si - google slovenske strani<lb/>inštitucija (320) - 78143 - 533 (212 različnih)<lb/> institucija (1985) - 78143 - 44.300 (669 različnih)</p>
               <p xml:id="suss-arhiv-000430.p19">Očtino strešice podpirajo le lektorji delovega športnega uredništva, saj je tu tehtnica krepko na strani neostrešene različice. Variacija je tu očitno manjša (za Najdi.si pa smo že rekli, da tako ali tako avtomatsko išče besede z in brez strešic).</p>
               <p xml:id="suss-arhiv-000430.p20">Lahko vam še dodam, da sam, ko govorim o teh besedah, vsekakor uporabljam 'štart', 'štadi(j)on' in 'inštitut', da pa mi ni prav jasno, ali bi rekel 'institucija' ali 'inštitucija'. Verjetno pa bi vseeno uporabil šumnik, torej 'inštitucija'.</p>
               <p xml:id="suss-arhiv-000430.p21">(februar 2006)</p>
            </div>
            <div type="reference" xml:id="suss-arhiv-000430.div3">
               <p xml:id="suss-arhiv-000430.p22">Glej tudi: <ref target="#suss-arhiv-000086">Kako se sklanja 'Institute Pasteur'</ref>.</p>
            </div>
         </div>
         <div type="article" xml:id="suss-arhiv-000431"
              corresp="http://www2.arnes.si/~lmarus/suss/arhiv/suss-arhiv-000431.html">
            <head>Ali je lahko nekdo v poziciji</head>
            <byline>Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000431.div1">
               <p xml:id="suss-arhiv-000431.p1">Vse večkrat opažam, da kot nasprotje opozicije navajajo pozicija.</p>
               <p xml:id="suss-arhiv-000431.p2">Smatram, da je nekdo lahko v opoziciji, ne more pa biti nihče v poziciji. Lahko je na poziciji.</p>
            </div>
            <div type="answer" xml:id="suss-arhiv-000431.div2">
               <p xml:id="suss-arhiv-000431.p3">Kot prvo velja ugotoviti o kakšni 'poziciji' je sploh govora. Beseda 'pozicija' je namreč v zadnjem času pridobila nov pomen, ki ga Slovar slovenskega knjižnega jezika (SSKJ) še ne navaja, nekaj na temo 'vladajoča stranka', torej tisto, čemur opozicija (stranke, ki niso na oblasti) nasprotujejo. Ker v vašem vprašanju govorite tako o opoziciji kot o poziciji, predvidevam, da imate v mislih ravno ta nov pomen.</p>
               <p xml:id="suss-arhiv-000431.p4">Tu sta gesli iz SSKJ:<lb/>pozicija -e ž 1. knjiž. položaj: ostati v določeni poziciji / začetna pozicija pri plesu / določiti, vrisati pozicijo hiše / v tej poziciji izgubi soglasnik zven / obstreljevati sovražnikove pozicije; zavzeti strateško pomembno pozicijo / pozicija žensk se je v zgodovini spreminjala; gospodarska pozicija kmeta / pridobiti si močnejšo politično pozicijo / z oslabljenim pomenom: podjetje ima na domačem trgu monopolno pozicijo; publ. socializem si je utrdil pozicijo v svetu 2. nav. mn., publ. načelo, stališče: članek izraža pozicije naprednih sil; pri analizi je izhajal s pozicij pozitivizma ● publ. pri pogajanjih nekatere države še vedno nastopajo s pozicij sile uveljavljajo svojo gospodarsko, vojaško premoč ◊ aer. določiti pozicijo letala ugotoviti zemljepisno dolžino in širino točke, nad katero je letalo, in njegovo višino glede na morsko gladino; ekon. pozicija sistematični pregled povečevanja določene vrste proračunskega izdatka ali prejemka; navt. določiti pozicijo ladje ugotoviti zemljepisno dolžino in širino točke, na kateri je ladja; šah. pozicija razporeditev in medsebojni odnos šahovskih figur v določenem trenutku igre; analizirati pozicijo; mat, pat pozicija; voj. ključna obrambna pozicija pozicija, od obrambe katere je odvisna obramba širšega področja</p>
               <p xml:id="suss-arhiv-000431.p5">opozicija -e ž 1. v nekaterih državah nasprotovanje stranke, strank političnemu programu druge stranke, drugih strank, navadno vodilnih: opozicija proti programu stranke je prenehala; vladni predlog je naletel na opozicijo / stranka je v opoziciji nasprotuje politiki vladajoče stranke // publ. opozicijska stranka, opozicijske stranke: pripadati opoziciji; poslanci leve opozicije; voditelj opozicije / parlamentarna opozicija / leva opozicija v demokratski stranki skupina, krilo 2. knjiž. nasprotovanje, odpor: ko je spregovoril, je začutil med poslušalci tiho opozicijo / to je storil iz opozicije; biti v opoziciji nasprotovati 3. astr. konfiguracija, pri kateri je premičnica navidezno na nasprotni strani neba kot Sonce: konjunkcija in opozicija / Jupiter je v opoziciji s Soncem 4. lingv. razmerje med dvema istovrstnima jezikovnima prvinama, ki se v čem popolnoma razlikujeta: pomenska opozicija ◊ šah. položaj kraljev, stoječih si nasproti v isti smeri, med katerima je liho število polj</p>
               <p xml:id="suss-arhiv-000431.p6">SSKJ sicer navaja zvezo 'opozicijska stranka' kot publicistično, vendar bi tu veljalo dodati, da je ta zveza prešla meje publicističnega jezika in je sedaj brez zadržkov del slovenščine. Kot rečeno, SSKJ ne navaja zveze 'pozicijska stranka' in tudi ne pomena, za katerega se verjetno gre vam, zato si z njim kaj dosti ne moremo pomagati.</p>
               <p xml:id="suss-arhiv-000431.p7">Vseeno pa velja dodati, da se v geslu 'pozicija' nahajata dve predložni zvezi, ki obe uporabljata predlog 'v': 'stati v določeni poziciji / v tej poziciji izgubi soglasnik zven'. Eden od evidentiranih pomenov oz. rab je tudi nekaj na temo 'točka nahajanja', za to rabo se dejansko zdi bolj smiselno govoriti, da se ladja nahaja na neki poziciji, torej na točki, a to kot kaže ne velja za vse rabe oz. pomene.</p>
               <p xml:id="suss-arhiv-000431.p8">Ne vem prav dobro, kako to razložiti. Tako kot lahko uporabljamo oba predloga s samostalnikom 'položaj', ju lahko uporabljamo tudi s samostalnikom 'pozicija', ki ima v mnogočem podoben pomen. Kateri predlog bomo uporabili v kateri zvezi, pa je težko predvideti. Zlatko Zahovič je igral na položaju napadalca, medtem ko se Rodinov mislec nahaja v tipičnem mislečem položaju (pa tudi zveneči soglasniki se razvenečijo v položaju pred nezvenečim soglasnikom).</p>
               <p xml:id="suss-arhiv-000431.p9">Kot rečeno, pomen, ki verjetno zanima vas, v SSKJju ni evidentiran. Prav tako pa ni popolnoma jasno, po katerem pomenom besede 'položaj' naj se ravna samostalnik 'pozicija' v pomenu "vladajoča stranka". Zdi se, da je tu govora o poziciji, ki je določena neodvisno od tistega, ki je v ali na njej, 'pozicija' je pač kot nekakšen sinonim za 'oblast' (morda rahlo evfemističen). V tem primeru je res bolj smiselno reči 'na poziciji', tako kot se reče 'na oblasti'. Vendar pa je tu še pomemben faktor nalike oz. analogije. Ker je 'v opoziciji' popolnoma ustaljena raba, se zdi njeno naravno nasprotje 'v poziciji' in ne 'na poziciji' (kar ni v levem kotu je v desnem). Lahko bi sicer rekli, da bi bilo pri iskanju nasprotja smiselno najti drugačen predlog, da se nasprotje poudari, ali pa da gre med oblastjo in opozicijo za podobno razmerje kot med 'biti v dolini' in 'biti na hribu'. A se mi zdi, da so takšni razlogi rahlo umetni (iz trte izviti).</p>
               <p xml:id="suss-arhiv-000431.p10">Kakšna je prevladujoča raba, ni prav lahko ugotoviti, saj 'pozicija' ni tako neobičajna beseda in ima, kot smo že ugotovili, po SSKJju že nekaj predvidenih pomenov, ti pa tudi morebiti svojo ustaljeno rabo (biti v poziciji žrtve, biti v poziciji, da lahko kaj narediš, igrati na poziciji napadalca, vztrajati na poziciji itd.). Vseeno sem pregledal pojavitve samostalnika 'pozicija' v Novi besedi. Zveza 'v poziciji' se pojavlja 110 krat, od tega jih je skoraj 60 s pomenom 'na oblasti' od tega 19 iz časopisa Delo ter okoli 40 iz zapiskov razprav državnega zbora. Zveza 'na poziciji' ima v Novi besedi le 56 pojavitev. Izmed največ 16-ih pojavitev z relevantnim pomenom je ena iz Dela, okoli 15 pa iz zapiskov razprav Državnega zbora.</p>
               <p xml:id="suss-arhiv-000431.p11">Raba je torej na strani zveze 'v poziciji' in moram dodati, da se ta zveza predloga in samostalnika zdi tudi meni najobičajnejša. O pravilnosti pa le to, da je jezik živa tvorba, da se venomer spreminja in da je prav vse, kar rojeni govorci določenega jezika sprejemajo kot pravilno. Ker je očitno tako 'v poziciji' kot 'na poziciji' obstoječe, je torej oboje verjetno tudi pravilno.</p>
            </div>
            <div type="comment" xml:id="suss-arhiv-000431.div3">
               <p xml:id="suss-arhiv-000431.p12">Hvala za odgovor.<lb/>Smatram pa še vedno, da raba besede "pozicija" za nasprotje "opoziciji" ni pravilna.</p>
               <p xml:id="suss-arhiv-000431.p13">Nekaj argumentov:<lb/>- beseda opozicija izhaja iz tujke oponirati, nasprotovati. Po mojem mnenju besedi "pozicija" in "opozicija" nimata (razen izjemne podobnosti) ničesar skupnega.<lb/> - biti v poziciji (ali na poziciji) določa moj položaj absolutno, nikakor pa ne relativno. Če je nekdo na nekem položaju, ta položaj ne more biti določen s tem, da je na nasprotnem položaju (se da absolutno določiti položaj opozicije?). S tem moj položaj NI določen. Pozicija pa je položaj, tehnično in nič drugače.</p>
               <p xml:id="suss-arhiv-000431.p14">V nasprotju z novejšo teorijo smatram, da pogosta raba neke besede ali besedne zveze še ne zadostuje za dodatno definicijo besede v slovenskem jeziku, sploh, če je beseda že definirana. To zame ni odvisno od "živega" jezika. Živ jezik najde nove besede, včasih tudi nove definicije za stare besede, popolnoma vse pa ni in ne more biti dovoljeno. Sicer pa, kdo je razsodnik v takem primeru. Statistika gotovo ne!</p>
               <p xml:id="suss-arhiv-000431.p15">(mimogrede bom navedel še eno napačno uporabo besede, že določene. V policijskih in zapisnikih MNZ uporabljajo besedo "razseliti", "razseljen" popolnoma napačno. "Prosilec za azil A. A. je bil razseljen v Kranj." "B. B. se je vrnil iz razselitve." - Nekdo je po svoje prevedel angleško besedo DISPLACED in zdaj se to uporablja.)</p>
               <p xml:id="suss-arhiv-000431.p16">Sem pač tehnično izobražen in zame je važno, da vem, o čem teče beseda. Če je neka stvar definirana, potem to tako je. Samo izboljšanje definicije je dovoljeno, sprememba je vprašljiva. Če pa že, ne sme biti stihijska. Nekdo, pozvan strokovnjak, mora dati mnenje, poslušati nasprotna mnenja in končno presoditi. V zadnjem času ste iz jezikoslovja napravili strašno znanost, tu bi pa popuščali do kraja. Smatram, da nimate prav!</p>
            </div>
            <div type="answer" xml:id="suss-arhiv-000431.div4">
               <p xml:id="suss-arhiv-000431.p17">Nočem polemizirati z vami. Odgovarjam vam le zaradi pojasnjevanja določenih morebitnih nejasnosti iz prvega odgovora. Vsekakor imate vso pravico trditi, da je za vas 'biti na poziciji' edina pravilna možnost, in to možnost tudi striktno uporabljati. Pravico imate tudi vaše prepričanje širiti med sogovorci. Vendar vas moram opozoriti, da vas vaši poslušalci na drugi strani nimajo dolžnosti poslušati in vašo voljo spoštovati. Sam bi se na vašem mestu vprašal, ali se res splača žrtvovati energijo, prijetno vzdušje, prijatelje in znance za kaj tako (navidezno) nepomembnega, kot je uporaba "pravilnega" predloga ob samostalniku 'pozicija' ali podobnih jezikovnih prepričanj. ('Pravilnega' sem dal v narekovaj, saj želim poudariti, da je tu govora o pravilnosti po vaše in ne nujno o pravilnosti za vsakogar.)</p>
               <p xml:id="suss-arhiv-000431.p18">Če smo prav natančni, tako 'pozicija' kot 'opozicija' izhajata iz istega latinskega glagola 'ponere'. Njuna pot se je sicer ločila že v latinščini, a sta besedi še vedno sorodni. 'Opozicija' je v osnovi izšla iz glagola 'opponere', ki je sestavljen iz predpone 'ob' in glagola 'ponere', in je v osnovi pomenil nekaj na temo 'nasproti postaviti'. Osnovni latinski pomen se ni izgubil, saj beseda še danes pomeni ravno to.</p>
               <p xml:id="suss-arhiv-000431.p19">Verjetno se zadnjič nisem dobro izrazil. Dejansko se da samostalnik 'pozicija' uporabljati tudi s predlogom 'v' in vsaj v nekaj rabah je kakšen drug predlog takorekoč nemogoč. V primeru pobranem iz SSKJ-ja 'v tej poziciji izgubi soglasnik zven' se zdi uporaba predloga 'na' (precej) nemogoča. Enako se boste verjetno strinjali, da je predsednik republike v poziciji, ko lahko pomilosti obtožene, itd. Zdi se mi, da pri nekaterih primerih čutim pomensko razliko med predlogoma 'v' in 'na'. Če smo V poziciji žrtve, smo dejansko žrtev. Če smo NA poziciji žrtve, pa lahko tudi stojimo natančno tam, kjer je stala žrtev (recimo, ko so jo ustrelili). Če je ta pomenska razlika dejansko obstoječa, potem bi lahko v tej luči pogledali tudi vaš primer. (Z malo mižanja) bi prišli do tega, da 'x je v poziciji' pomeni 'x je pozicija', biti 'na poziciji' pa 'x je na mestu kjer je (bila) pozicija'. Četudi ste se sami izrekli proti novi rabi besede 'pozicija' s pomenom 'oblast', bi verjetno vsekakor prej (kot smiselnega) sprejeli pomen 'x je pozicija', kot pa 'x je na mestu pozicije'.</p>
               <p xml:id="suss-arhiv-000431.p20">Razsodnik so običajno govorci, ki besedo ali sprejmejo ali zavrnejo. Vi je očitno niste pripravljeni sprejeti, če se bo vaše nasprotovanje določenim rabam besede 'pozicija' razširilo na druge govorce in bodo ti tako kot vi govorili le še 'na poziciji', potem se bo vsa debata zaključila (vsaj dokler se ne bo našel nekdo, ki bo trdil nasprotno kakor vi, da je zaradi česarkoli že edino pravilno reči 'v poziciji').</p>
               <p xml:id="suss-arhiv-000431.p21">(mimogrede bom navedel še eno napačno uporabo besede, že določene. V policijskih in zapisnikih MNZ uporabljajo besedo "razseliti", "razseljen" popolnoma napačno. "Prosilec za azil A. A. je bil razseljen v Kranj." "B. B. se je vrnil iz razselitve." - Nekdo je po svoje prevedel angleško besedo DISPLACED in zdaj se to uporablja.)</p>
               <p xml:id="suss-arhiv-000431.p22">Če se ozrete še malo nazaj, boste hitro našli precej besed, ki so s časom pridobile nove pomene. Verjetno se boste strinjali, da je beseda 'plašč' najprej pomenila le tip oblačila. Verjetno se boste tudi strinjali, da beseda 'plašč' danes pomeni poleg dela oblačila tudi zunanji del kolesarske ali avtomobilistične gume (po domače 'mantl' ali 'montl'). Verjetno se boste strinjali, da je včasih 'okno' pomenilo le "luknja v steni", in da danes pomeni tudi "okvir v katerem se na računalniškem ekranu odvija program". Podobno je 'prilepiti' včasih pomenilo le "pritrditi na neko površino z uporabo lepila", danes pa se uporablja tudi v računalništvu (oz. v slovenskih windowsih), četudi nikjer ni ne duha ne sluha o kakem lepilu. Takšnih primerov lahko dobite, kolikor si jih želite (v kateremkoli jeziku).</p>
               <p xml:id="suss-arhiv-000431.p23">Sem pač tehnično izobražen in zame je važno, da vem, o čem teče beseda. Če je neka stvar definirana, potem to tako je. Samo izboljšanje definicije je dovoljeno, sprememba je vprašljiva. Če pa že, ne sme biti stihijska. Nekdo, pozvan strokovnjak, mora dati mnenje, poslušati nasprotna mnenja in končno presoditi. V zadnjem času ste iz jezikoslovja napravili strašno znanost, tu bi pa popuščali do kraja. Smatram, da nimate prav!</p>
               <p xml:id="suss-arhiv-000431.p24">Pri jeziku je pač tako, da pogosto ni ne logičen ne preveč tehničen. Zelo znan in skoraj da oguljen primer nasprotovanja logike jezikovni rabi je zanikanje. V slovenščini, tako kot v mnogih drugih svetovnih jezikih, negacijo znotraj stavka podvajamo. Ne rečemo 'nekaj nisem pil', ampak 'nič nisem pil'. Če bi sledili površinski logiki, bi zaključili, da smo v zanikanem stavku izrekli nekaj pozitivnega, a je takšno razmišljanje skregano z našo intuicijo o pomenu takih stavkov (poglejte si spodaj olinčene odgovore v ŠUSS-ovem arhivu)).</p>
               <p xml:id="suss-arhiv-000431.p25">Z drugimi besedami, v ničemer vam ne nasprotujemo, tako kot ne nasprotujemo tistim, ki uporabljajo predlog 'v' ob samostalniku 'pozicija'. Očitno je, da je raba predloga ob samostalniku 'pozicija' rehlo nedorečena in da eni uporabljajo en predlog, drugi pa drugega. Oboji imajo po svoje prav, saj verjetno oboji sledijo neki svoji logiki (vi ste jo podali za predlog 'na', jaz pa sem vam skušal predstaviti nekaj možnih razlag, zakaj bi kdo izbral predlog 'v'). Sklepam, da možnosti obstoja proste variacije ne boste zanikali. Ne vem, če bo to prav dobra primerjava, a lahko bi se reklo, da imamo prosto variacijo tudi pri avtomobilskih motorjih, ali uporabljamo dizelskega ali bencinskega. Oba sta motorja na notranje izgorevanje in oba nam lahko pomagata premagovati razdalje, torej sta primerljiva. Oba sta po svoje dobra in za oba se da dobiti kakšen razlog za ali proti.</p>
               <p xml:id="suss-arhiv-000431.p26">(marec 2006)</p>
            </div>
            <div type="reference" xml:id="suss-arhiv-000431.div5">
               <p xml:id="suss-arhiv-000431.p27">Glej tudi: <ref target="#suss-arhiv-000129">Pobuda o pridevniškosti I</ref>.</p>
               <p xml:id="suss-arhiv-000431.p28">Glej tudi: <ref target="#suss-arhiv-000130">Pobuda o pridevniškosti I</ref>.</p>
            </div>
         </div>
         <div type="article" xml:id="suss-arhiv-000432"
              corresp="http://www2.arnes.si/~lmarus/suss/arhiv/suss-arhiv-000432.html">
            <head>ŠUSS 4.2</head>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000432.div1">
               <p xml:id="suss-arhiv-000432.p1">I'm trying yo find any traces of dialect meaning "bread" for slavic root *bolg- (blag, blagva, blago, blagota, blagost, blagovati etc). I've only one mention in old-serbian Pateric (14 cent.), cited by Sreznevskij - in the meaning "host" (relig.), and the same meaning in a north-russian hoodoo-text. Some siberian russian dialects have BLAGO in the meaning "bread generally", and probably also some slovenian dialects -- at least I've such reference: /old-slovenian BLAVA "bread generally" (&lt; *blagъva) - M. Kos. S kmečkih domačij v Hrastovljah iz dobe okoli 1300. - "Slovenski etnograf", XVI--XVII, 1963--1964, 104/ in Trubachev's ESSJA. I've looked up the words with this root (*blag-o, *blag-ota, *blag-ostь etc) for "livestock" and also for "something sweet", "milk", "fat" in south-slavic literary dictionaries, but no "bread". Could you recommend me any dialect source?</p>
            </div>
            <div type="answer" xml:id="suss-arhiv-000432.div2">
               <p xml:id="suss-arhiv-000432.p2">I am not sure we can help you. The Slovenian word 'blago' meaning "goods, fabric" is related to the Protoslavic '*bolgo' which is supposedly a nominalized neuter form of the adjective '*bolg-' with the meaning "good, gentle" (this is from Snoj, Marko. 1997. Slovenski Etimološki slovar. Mladinska knjiga, Ljubljana.).</p>
               <p xml:id="suss-arhiv-000432.p3">I am not sure there is a dialectal use of the word 'blago' meaning "bread" nor do I know where you could find such information. Probably the best source for dialectal information is work by Tine Logar, e.g.:<lb/>- Logar, Tine. 1975. Slovenska narečja: besedila. Ljubljana: Mladinska knjiga.<lb/> - Logar, Tine (ed.). 1993. Slovenska narečja. Ljubljana: Mladinska knjiga.<lb/> - Logar, Tine. 1996. Slovenska narečja. In Dialektološke in jezikovnozgodovinske razprave. Ljubljana : ZRC SAZU.</p>
               <p xml:id="suss-arhiv-000432.p4">The department of Slovenian at the Faculty of Arts in Ljubljana has a nice collection of wordlists from different Slovenian dialects in its library, but in order to search them you would need to be in Ljubljana.</p>
               <p xml:id="suss-arhiv-000432.p5">It might be worth checking also the Etimološki slovar slovenskega jezika by France Bezljaj since it contains a number of details including dialectal data. I am not sure what it says on the word 'blago', but i would guess it would not say much more than what Snoj (cited above) says.</p>
               <p xml:id="suss-arhiv-000432.p6">(marec 2006)</p>
            </div>
            <div type="reference" xml:id="suss-arhiv-000432.div3">
               <p xml:id="suss-arhiv-000432.p7">Glej tudi: <ref target="#suss-arhiv-000294">Pobuda o pridevniškosti I</ref>.</p>
            </div>
         </div>
         <div type="article" xml:id="suss-arhiv-000434"
              corresp="http://www2.arnes.si/~lmarus/suss/arhiv/suss-arhiv-000434.html">
            <head>Podatek/podatka ni na voljo</head>
            <byline>Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000434.div1">
               <p xml:id="suss-arhiv-000434.p1">Pozdrav! Zanima me, kako je prav: PODATKA NI NA VOLJO ali PODATEK NI NA VOLJO. In predvsem utemeljitev. Sama menim, da je pravilna rodilniška oblika, mi je pa kolegica razložila imenovalniško obliko v tem kontekstu, češ da gre za trpnik. Če se spomnite oz. veste za kak uporaben članek oz. razpravo na to tematiko, vas prosim, da mi ga posredujete.</p>
            </div>
            <div type="answer" xml:id="suss-arhiv-000434.div2">
               <p xml:id="suss-arhiv-000434.p2">Kar se tiče rodilnika v zanikanih stavkih in podobnega je v Blapisu (občasnem glasilu študentov splošnega in primerjalnega jezikoslovja) pred kakimi šestimi leti izšel članek Ane Božič, Nataše Komac, Petre Tomažin in Tine Verovnik 'Rodilnik in tožilnik v zanikanju' (Blapis 2, 1998).</p>
               <p xml:id="suss-arhiv-000434.p3">O rodilniku zanikanja smo pisali tudi v nekaj odgovorih, ki so dosegljivi na spodaj navedenih povezavah.</p>
               <p xml:id="suss-arhiv-000434.p4">Vaše vprašanje pa je vseeno več kot le vprašanje o rodilniku zanikanja, saj moramo najprej ugotoviti, ali se rodilnik v takšnih zgradbah sploh pojavlja. Sama prisotnost negacije namreč še ne pomeni, da mora v stavku biti nujno tudi rodilnik zanikanja.</p>
               <p xml:id="suss-arhiv-000434.p5">Vsekakor drži, da je osebek zanikan, v stavku (1), kjer nikalnica nima nobenega dopolnila oziroma je to dopolnilo ali implicitno ali le neslišno in je verjetno nekaj na temo 'tukaj'.</p>
               <p xml:id="suss-arhiv-000434.p6">(1) Janeza ni.</p>
               <p xml:id="suss-arhiv-000434.p7">Enako velja, da je osebek v rodilniku, če je glagolsko dopolnilo predložna zveza, ki določa kraj nahajanja tega osebka.</p>
               <p xml:id="suss-arhiv-000434.p8">(2) Janeza ni tukaj/ v pisarni/ doma/ na strehi ...</p>
               <p xml:id="suss-arhiv-000434.p9">Tukaj se rodilniški osebki skorajda končajo. Osebek stavka s pridevniškim dopolnilom namreč ni v rodilniku, (3), enako velja za osebek v stavku s samostalniškim povedkovim dopolnilom, (4), in predložno zvezo, ki ne določa kraja nahajanja temveč izvor, (5), ali namen, (6). (* pred stavkom pomeni, da je stavek neslovničen.)</p>
               <p xml:id="suss-arhiv-000434.p10">(3) *Janeza ni visok. / Janez ni visok.</p>
               <p xml:id="suss-arhiv-000434.p11">(4) *Janeza ni odvetnik. / Janez ni odvetnik.</p>
               <p xml:id="suss-arhiv-000434.p12">(5) *Janeza ni iz Ljubljane. / Janez ni iz Ljubljane.</p>
               <p xml:id="suss-arhiv-000434.p13">(6) *Janeza ni za v zapor. / Janez ni za v zapor.</p>
               <p xml:id="suss-arhiv-000434.p14">Podobno je rodilnik nemogoč tudi v pasivnih stavkih, kjer je osebek dejansko predmet, (7).</p>
               <p xml:id="suss-arhiv-000434.p15">(7)<lb/>*Košare nam ni bilo dane. / Košara nam ni bila dana.<lb/> *Janeza ni bilo pozdravljenega. / Janez ni bil pozdravljen.</p>
               <p xml:id="suss-arhiv-000434.p16">Morda bi se dalo govoriti tudi o različnih različicah/pomenih glagola biti (ločiti pomožniškega oz. predikativnega od enačajskega), vendar se zdi, da bi s tem odgovor po nepotrebenem zakomplicirali.</p>
               <p xml:id="suss-arhiv-000434.p17">Sedaj velja še pogledati kakšnega tipa zveza je v vašem vprašanju, torej, kakšne vrste povedkovo dopolnilo je 'na voljo'. Predlog 'na' je tipično predlog krajevnega nahajanja in smeri premikanja. V konkretnem primeru je po sklonu samostalnika 'volja' sodeč pomen predloga 'na' dejansko smerni, a kaj ko se smerne predložne zveze ne pojavljajo skupaj z glagolom biti (*Janez je na hišo). Pričakovali bi torej, da se v zvezi 'na voljo' obnaša podobno kot v drugih primerih, kjer se pojavlja z glagolom 'biti' (četudi tam najavlja kraj nahajanja). Po tej logiki, bi si mislili, da je pravilnejše reči 'podatka ni na voljo'. Obenem je povsem jasno, da 'na voljo' ne označuje ne mesta nahajanja ne smeri, temveč je le nekakšna fraza s približnim ponemom 'dostopen'. Dejansko se zdi, da če zamenjamo 'podatek' s kakšnim drugačnim osebkom, še posebej z lastnim imenom, rodilnik zanikanja ni več tako logična izbira. Stavek (8a) se namreč sliši precej slabše od (8b) (morda ni absolutno slab, a je vsekakor slabši).</p>
               <p xml:id="suss-arhiv-000434.p18">(8a) *Danes Janeza ni na voljo. / Danes Janez ni na voljo.<lb/>(8b) Podatka ni na voljo.</p>
               <p xml:id="suss-arhiv-000434.p19">(8a) je sicer lahko sprejemljiv, a bi v tem primeru pomenil nekaj na temo 'Danes Janeza ni tukaj, da bi lahko bil na voljo', kar pa ni enako pomenu (8b). Pogledamo lahko še kakšno podobno predložno zvezo, ki ni razumljena dobesedno, temveč ima nekakšen bolj idiomatski pomen. Kakor je očitno iz primerov (9), je rodilnik zanikanja v vseh teh primerih nemogoč oziroma je mogoč le z drugačnim neidiomatskim pomenom predložne zveze (ali pa z morebitnim partitivnim branjem). (Obenem oprostite za vulgarne izraze, a kaj ko so to najjasnejši primeri.)</p>
               <p xml:id="suss-arhiv-000434.p20">(9)<lb/>*Janeza ni nč kej dost na spidu danes. /Janez ni nč kej dost na spidu danes.<lb/> *Janeza že ni u pizdi. / Janez že ni u pizdi.<lb/> *Janeza še ni pod rušo. / Janez še ni pod rušo.<lb/> *Janeza danes ni v elementu. / Janez danes ni v elementu.<lb/> *Janeza ni v pripravljenosti. / Janez ni v pripravljenosti.</p>
               <p xml:id="suss-arhiv-000434.p21">Nezmožnost rodilnika ni vezana na uporabo lastnega imena, kot se lepo vidi v primerih (10).</p>
               <p xml:id="suss-arhiv-000434.p22">(10)<lb/>*Novogoriških gasilcev ni v pripravljenosti. / Novogoriški gasilci niso v pripravljenosti.<lb/> *Tega piva že ni u pizdi. / To pivo že ni u pizdi.<lb/> *Napadalcev danes ni v elementu. / Napadalci danes niso v elementu.</p>
               <p xml:id="suss-arhiv-000434.p23">Zadnji primer lahko razumemo z genitivom le če je 'element' nek kraj, recimo bar, kamor se po tekmi običajno odpravijo nogometaši, danes pa si napadalci, recimo da zaradi slabe igre (ker niso bili v elementu :)) ne drznejo prestopiti praga, da jih razjarjeni nogometaši ne bi potolkli. Zvezo 'biti na univerzi' lahko razumemo tako prostorsko kot idiomatsko (študirati). Po mojem občutku sta v zanikanem stavku možna tako rodilnik kot imenovalnik, vendar sta vezana na različno interpretacijo zveze 'na univerzi/faksu'. Stavek z rodilnikom razumemo prostorsko, stavek z imenovalnikom pa idiomatsko. (# označuje nesmiselen stavek, saj se nadaljevanja osnovnega stavka ne sklada s pomenom prvega dela.) (Veljalo bi tudi dodati, da je (11b) (vsaj marginalno) sprejemljiv, a je to zelo verjetno posledica opuščanja rodilnika zanikanja v slovenščini.)</p>
               <p xml:id="suss-arhiv-000434.p24">(11a) Janeza ni več na faksu, je že odšel domov.<lb/>(11b) #Janez ni več na faksu, je že odšel domov.</p>
               <p xml:id="suss-arhiv-000434.p25">(12a) Naš Janez ni več na faksu, študij je opustil že lansko leto.<lb/>(12b) #Našega Janeza ni več na faksu, študij je opustil že lansko leto.</p>
               <p xml:id="suss-arhiv-000434.p26">Če je 'biti na voljo' res primerljivo z 'biti v pripravljenosti', potem se zdi, da je imenovalnik bolj ustrezen sklon od rodilnika.</p>
               <p xml:id="suss-arhiv-000434.p27">Kaj natančno dopušča imenovalnik v zvezi 'biti na voljo' ni prav jasno. Če namreč lokacijske predložne zveze zahtevajo rodilnik in če je 'na' lokacijski predlog, bi pričakovali osebek v rodilniku. Težko bi bilo argumentirati, da je imenovalnik mogoč zaradi pomena zveze 'na voljo'. Pomen je namreč precej pridevniški oz. enostavno predikativen in nikakor lokacijski/ prostorski. Bolj verjetno je imenovalnik tam dopusten zaradi idiomatske narave predložne zveze. Fraze, idiomi in druge stalne besedne zveze imajo pogosto drugačno skladnjo (verjetno je to debato tu najbolje zaključiti).</p>
               <p xml:id="suss-arhiv-000434.p28">Nepojasnjeno ostaja, zakaj se nam zdi rodilnik v primeru 'podatkov ni na voljo' še vedno dopusten. Če bi namreč bilo vse, kar sem zgoraj zapisal, res, bi moralo biti možno reči le 'podatki niso na voljo'. Nisem prav prepričan, da vem, za kaj gre, a se zdi, da sta v igri dve različni skladenjski razgradbi, ki pa sta gotovo sorodni. Stavek namreč lahko tudi obrnemo in dobimo 'na voljo ni nikakršnih podatkov'. S tem vrstnim redom se zdi imenovalnik rahlo čuden, a še vedno možen, vsekakor pa je rodilnik boljši. V bistvu se zdi, da (13a) sugerira, da to, kar je na voljo, niso podatki temveč nekaj drugega. Torej, da obstaja nekaj, kar je na voljo, le da to niso podatki.</p>
               <p xml:id="suss-arhiv-000434.p29">(13a) ??Na voljo niso nikakršni podatki.<lb/>(13b) Na voljo ni nikakršnih podatkov.</p>
               <p xml:id="suss-arhiv-000434.p30">Če skozi isti test spustimo še druge primere, ki jih imamo za primerljive, ugotovimo, da je med njimi kar nekaj razlik. <lb/>1. idiomatski pomeni so precej bolj marginalni oziroma nemogoči v običajno obrnjenem stavku, kot je (13).<lb/> 2. Možni so le ob konktrastivni rabi, ali pa če dodamo še nekaj določil na idiom.<lb/> 3. pa še v tem primeru niso možni z rodilnikom.</p>
               <p xml:id="suss-arhiv-000434.p31">(14)<lb/>*V pripravljenosti ni nobenega gasilca.<lb/> V elementu ni bil noben napadalec, ne v kurcu.<lb/> *V pizdi že ni nobenega gasilca.<lb/> V pizdi ni gasilec Samo ampak sosedov Tinček.</p>
               <p xml:id="suss-arhiv-000434.p32">(15)<lb/>Ampak prou zares u kurcu pa tale avto že ni.<lb/> Ma prou u elementu niso bli danes nobeni (, ne eni ne drugi).</p>
               <p xml:id="suss-arhiv-000434.p33">Zdi se, da takšno obrnjenje olajša lokacijske pomene. Kot lahko vidimo v (16) je lokacijske predložne zveze prav enostavno obračati, saj ne zahtevajo nikakršnih dodatnih (izvenjezikovnih) pogojev.</p>
               <p xml:id="suss-arhiv-000434.p34">(16)<lb/>Na strehi ni nobenega goloba.<lb/> Na križišču ni bilo prometnega znaka.<lb/> Na policah ni bilo artiklov.<lb/> Na računalniku ni imel računalniških igric. (ta primer je potencialno rahlo drugačen)</p>
               <p xml:id="suss-arhiv-000434.p35">Torej lahko sklepamo, da je zveza 'biti na voljo' vseeno precej manj idiomatska (ali pa vsaj v eni svojih rab sploh ni) od zvez 'biti v elementu/ pizdi/ pripravljenosti ...'. Četudi strogo pomensko gledano sploh ne more biti kompozicijsko razumljena že zaradi neskladja smernega sklona in z glagolom 'biti'. Kljub vsemu se v mnogočem obnaša kot ostale idiomatske predložne zveze in jo zato z njimi lahko primerjamo.</p>
               <p xml:id="suss-arhiv-000434.p36">Če skupaj z zvezo 'na voljo' v tej obrnjeni stavi uporabimo lastno ime, se zdi sprejemljivost rodilnika spet manjša, a si kaj trdnejšega tu več ne upam reči.</p>
               <p xml:id="suss-arhiv-000434.p37">(17)<lb/>Na voljo pa danes Janez vsekakor ni.<lb/> ?Na voljo pa danes ni Janeza.</p>
               <p xml:id="suss-arhiv-000434.p38">Zaključil bi, da je v stavi 'X ni(so) na voljo' imenovalnik vsekakor naravnejši, saj bi morala biti takšna zveza paralelna zvezam 'v pripravljenosti / v elementu ...'.</p>
               <p xml:id="suss-arhiv-000434.p39">Naj tu dodam še nekaj številskih podatkov dobljenih preko Googla. V pojasnilo, prva številka predstavlja vse najdene strani, druga pa tiste, za katere Google meni, da se ne podvajajo.</p>
               <p xml:id="suss-arhiv-000434.p40">podatek ni na voljo - 159 / 30<lb/>podatka ni na voljo - 45 / 15</p>
               <p xml:id="suss-arhiv-000434.p41">podatki niso na voljo - 511 / 88<lb/>podatkov ni na voljo - 137 / 65</p>
               <p xml:id="suss-arhiv-000434.p42">Podobno ali se jasnejšo preferenco za imenovalnik dobimo, če iščemo zvezo 'ni na voljo' s kakšnim drugim osebkom, recimo 'vsebina ni na voljo', 'opis ni na voljo' itd. Morda najjasnejšo preferenco za imenovalnik pa ima zveza dobro poznana iz interneta:<lb/>(ta) stran ni na voljo - 1480 / 72<lb/> (te) strani ni na voljo - 7 / 6</p>
               <p xml:id="suss-arhiv-000434.p43">Torej je imenovalnik ne le naravnejši ter slovnično bolj logičen (oz. bolj v skladu z drugimi primeri), temveč je tudi pogostejši. Kaj dosti drugega vam ne bi znal dodati.</p>
               <p xml:id="suss-arhiv-000434.p44">V kolikor sem napisal kakšno hudo neumnost, se bo gotovo kdo izmed šuskotov odzval nanjo. Upam, da smo vam bili z odgovorom kakorkoli v pomoč.</p>
               <p xml:id="suss-arhiv-000434.p45">(marec 2006)</p>
            </div>
            <div type="reference" xml:id="suss-arhiv-000434.div3">
               <p xml:id="suss-arhiv-000434.p46">Glej tudi: <ref target="#suss-arhiv-000305">Rodilnik zanikanja, prislovi in dober časopis</ref>.</p>
               <p xml:id="suss-arhiv-000434.p47">Glej tudi: <ref target="#suss-arhiv-000105">Ali je pravilno geslo: Ljudje, nimate devet življenj!</ref>.</p>
            </div>
         </div>
         <div type="article" xml:id="suss-arhiv-000435"
              corresp="http://www2.arnes.si/~lmarus/suss/arhiv/suss-arhiv-000435.html">
            <head>Izvor imen</head>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000435.div1">
               <p xml:id="suss-arhiv-000435.p1">Zanima ma samo, če bi mi znali povedati, kje bi se našle razlage lastnih imen. Že dolgo časa se sprašujem, kje bi lahko bile, a odgovora ne najdem. Prosila bi vas, da mi pomagate, ali pa mi prosim razložite pomen nekaj tipičnih slovenskih imen.</p>
            </div>
            <div type="answer" xml:id="suss-arhiv-000435.div2">
               <p xml:id="suss-arhiv-000435.p2">O izvoru, pomenu in pogostosti osebnih imen na slovenskem je pisal predvsem Janez Keber. "Leksikon imen, izvor imen na slovenskem" je izdal l. 1988, dopolnjeno drugo in tretjo izdajo pa l. 1996 in 2001, vse tri pri Mohorjevi družbi. Kako je z dostopnostjo v knjigarnah, ne vem, možno je, da je tudi tretja izdaja že razprodana. Knjigo se da najti tudi v vseh splošnih knjižnicah, res pa je, da je veliko izposojena.</p>
               <p xml:id="suss-arhiv-000435.p3">Za vsakdanjo rabo je knjiga čisto uporabna in dovolj informativna, včasih celo zabavna, ker pa je nimam pri roki, vam prepuščam, da sami v njej poiščete kako ime, ki vas zanima.</p>
               <p xml:id="suss-arhiv-000435.p4">(marec 2006)</p>
            </div>
         </div>
         <div type="article" xml:id="suss-arhiv-000436"
              corresp="http://www2.arnes.si/~lmarus/suss/arhiv/suss-arhiv-000436.html">
            <head>Kako se izgovori ime 'Rebeka'</head>
            <byline>Franc Marušič in Rok Žaucer</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000436.div1">
               <p xml:id="suss-arhiv-000436.p1">Zanima me, kako se izgovori ime Rebeka. S prijateljem si nisva enotna ali je drugi e v imenu ozki ali široki. Problem je tudi, da sem jaz z Gorenjske, on pa s Primorske.</p>
            </div>
            <div type="answer" xml:id="suss-arhiv-000436.div2">
               <p xml:id="suss-arhiv-000436.p2">Kot verjetno veste, nimajo vsa slovenska narečja enakega nabora samoglasnikov, in ena teh razlik je relevantna tudi za vaše vprašanje. Za razliko od Gorenjskih narečij (in tudi ljubljanskega govora itd.), Primorska (in tudi štajerska, belokranjska itd.) narečja ne ločijo med širokim in ozkim 'o' in širokim in ozkim 'e'. S tem podatkom je odgovor kot na dlani. Vaš prijatelj s Primorske pozna le en 'e', vi pa, kot Gorenjka, predvidoma oba. Torej niti ni nenavadno, da se ne strinjata glede konkretnega 'e'-ja v imenu 'Rebeka', očitno vi tam uporabljate ravno tistega, ki ga vaš kolega ne pozna (načeloma naj bi veljalo, da je primorski 'e' nekje vmes med ozkim in širokim, a se prav lahko zgodi, da se komu zdijo naši 'e'-ji (tudi sam sem s Primorske) bolj ozki ali bolj široki; Ljubljančanom se 'e'-ji v govoru Koprčanov tipično zdijo precej bliže ljubljanskim širokim 'e'-jem kot ozkim 'e'-jem).</p>
               <p xml:id="suss-arhiv-000436.p3">Ker je vaš prijatelj s Primorske, zelo verjetno oba 'e'-ja v imenu 'Rebeka' izgovarja enako, saj pozna njegov govor samo en 'e'. Enako velja zame in lahko vam zagotovim, da si v skladu s tem pač niti ne predstavljam, kako bi lahko ime izgovoril z dvema različnima 'e'-jema; in če bo nekdo drug ime Rebeka izgovoril z recimo gorenjskim ozkim 'e'-jem, sam tega vsaj v spontani rabi jezika preprosto ne bom opazil, ampak bom slišano podzavestno pač prilagodil svojemu ponotranjenemu sistemu, torej sistemu z enim samim 'e'-jem.</p>
               <p xml:id="suss-arhiv-000436.p4">Istočasno pa drži, da se v gorenjskih narečjih (in naprimer tudi v ljubljanskem govoru) oba 'e'-ja v imenu 'Rebeka' izgovarjata različno, in da je drugi 'e' vsekakor ozki 'e'. (Istočasno je tudi prvi 'e' vsekakor širši od drugega, vendar je to pogojeno tudi z naglasom, ki v besedi 'Rebeka' pade na drugi 'e' -- razlika med ozkim in širokim 'e'-jem (in 'o'-jem) je namreč tudi v gorenjskih narečjih vsaj v najjasnejši obliki bolj ali manj omejena na naglašene 'e'-je, medtem ko je v nenaglašenih okoljih nevtralizirana).</p>
               <p xml:id="suss-arhiv-000436.p5">Odgovor je torej preprost: ker s prijateljem govorita dve različni narečji, izgovarjata 'e' v 'Rebeka' na dva načina, nemogoče pa je odločiti, kateri je pravilnejši, saj sta očitno pravilna oba, en v gorenjskem govoru in drugi v primorskem govoru. No, glede pravilnosti izgovorjave imen si lahko preberete kar nekaj odgovorov v našem arhivu, recimo sledeč spodnji povezavi (na primeru izgovorjave 'e'-ja v imenu 'Aleš'); glede na to, da se isto ime po različnih narečjih pač izgovarja različno in je njegova "pravilna" izgovorjava torej po različnih krajih različna, tam smo zapisali, da je po svoje edini, ki lahko odloči, kako se pravilno izgovarja določeno ime, sam lastnik imena. Torej je vprašanje izgovora vsakega imena vezano na lastnika tega imena, na to, kako ga izgovarja on sam, kar je pač pogojeno s tem, od kod je doma. Če je dotična Rebeka s Primorske, potem bi lahko rekli, da je verjetno bližje "pravilni" izgovorjavi vaš prijatelj, če je z Gorenjske, pa vi.</p>
               <p xml:id="suss-arhiv-000436.p6">Vendar bo uporabnost takega načela hočeš nočeš vedno omejena; nenazadnje moramo kdaj izgovoriti ime koga, za kogar niti ne vemo, od kod je doma, in gotovo se najde tudi kdo, ki naprimer po selitvi svoje ime začne izgovarjati drugače, kot ga je v domačem kraju, in bomo z izgovorom po pravilih njegovega domačega okolja torej brcnili v temo. In seveda, če naprimer kak Koprčan ne zna izgovoriti ozkega 'e'-ja, se takega načela v primeru ozkega 'e'-ja preprosto ne more poslužiti, in enako se tega načela ne bo mogel poslužiti kak Ljubljančan, ki ne zna izgovoriti 'g'-ja v imenu 'Gorica' tako, kot ga izgovorijo Goričani. Pa sploh, če Primorci (in Štajerci itd.) ne ločijo med dvema 'e'-jema, je to pač njihova narečna posebnost in del njihovega 'naglasa'. Zakaj bi se ga sramovali ali ga poskušali iztrebiti?</p>
               <p xml:id="suss-arhiv-000436.p7">(No, tole na koncu je res neenostavna zadeva, ki je neločljivo povezana z dejstvom, da v rabi posameznih govornih različic veliko vlogo igra tako prestiž posameznega govora kot tudi njegova razširjenost, in vedno bojo obstajali govorci, ki se bojo prestižni/bolj razširjeni različici skušali čim bolj prilagoditi, in istočasno bojo vedno obstajali tudi govorci, ki bojo svojo izvorno različico (neglede na kraj bivanja) ohranjali dlje. To se večinoma dogaja podzavestno, s stališča odnosa med posameznikom in družbo pa sta povsem razumljivi seveda obe 'strategiji', tako strategija prilagajanja večini kot strategija ohranjanja svojih posebnosti in značilnosti. Enim je (na določenem področju, jezikovnem, kulturnem ...) povsem nezavedno bližja prva, drugim druga. Vsekakor pa bi morala veljati tolerantnost: kot rečeno, če Primorci in Štajerci ne ločijo med dvema 'e'-jema, je to pač njihova narečna posebnost in del njihovega 'naglasa', in nikakor ni prav, da bi se ga morali sramovati ali se ga morali poskušati znebiti. Ampak ravno tako ne bi smeli obtoževati govorca, ki se -- naprimer ob selitvi -- (morda čisto podzavestno) poskuša svojega izvornega 'naglasa' znebiti. Lahko ga poskušamo vzpodbujati, da svojo posebnost ohranja, vendar se moramo zavedati tudi sil, ki v še tako tolerantni družbi nanj vplivajo v nasprotno smer. Pravtako kot se obe omenjeni 'strategiji' dogajata na nivoju dialektov, se da isto opazovati na primeru priseljencev v tujo deželo, eni bojo skušali svoj tuji jezik narediti čim manj izstopajoč oziroma čim bolj podoben lokalni večini, drugi bojo pa svoj tuji 'naglas' skoraj negovali.)</p>
               <p xml:id="suss-arhiv-000436.p8">(april 2006)</p>
            </div>
            <div type="reference" xml:id="suss-arhiv-000436.div3">
               <p xml:id="suss-arhiv-000436.p9">Glej tudi: <ref target="#suss-arhiv-000074">Kako se naglasi ime 'Aleš' in priimek 'Ferme'</ref>.</p>
            </div>
         </div>
         <div type="article" xml:id="suss-arhiv-000437"
              corresp="http://www2.arnes.si/~lmarus/suss/arhiv/suss-arhiv-000437.html">
            <head>Najpogostejše besede v slovenščini</head>
            <byline>Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000437.div1">
               <p xml:id="suss-arhiv-000437.p1">Zanima me, ali obstaja seznam besed, ki se v slovenskem jeziku pojavljajo najpogosteje. Če seznam obstaja, me zanima, kje ga je mogoče dobiti.</p>
            </div>
            <div type="answer" xml:id="suss-arhiv-000437.div2">
               <p xml:id="suss-arhiv-000437.p2">Takšnega seznama sicer ne poznamo, a ga ne bi smelo biti prav težko narediti. Z malo igranja s korpusi (zbirko besedil) bi kak približek tega, kar iščete, lahko naredili kar hitro.</p>
               <p xml:id="suss-arhiv-000437.p3">Svetujem vam obisk spletnega korpusa Nova Beseda na naslovu http://bos.zrc-sazu.si/s_beseda.html. Tam lahko z ukazom 'fr&gt;100000' najdete vse besede, ki imajo v omenjenem korpusu več kot 100 tisoč pojavitev. Takih besed je 114, torej boste med njimi lahko dobili tudi prvih sto najpogostejših. Dodati velja, da so med njimi večinoma kratke besede, kot so na primer pomožni glagoli ('je', 'bi' ...), osebni in drugi zaimki ('ga', 'ta' ...) ter razni predlogi ('in', 'v' ...) in vezniki ('in', 'ki' ...), vas pa morda zanima pogostost nefunkcionalnih (neslovničnih oz. polnopomenskih) besed. Za takšno iskanje je Nova beseda rahlo neuporabna saj takega iskanja ne omogoča. Obenem pa je omenjeni korpus tudi neuravnotežen, saj 75% njegovega besedila predstavljajo članki časopisa Delo. Z iskanjem po Novi besedi boste torej dejansko dobili le najpogostejše besede v časniku delu oz. novicah, ne pa najpogostejše besede v slovenščini. Tri, ki sem jih opazil in se zdijo dokaj tipične besede iz dnevnega časopisja, so 'predsednik', 'danes' ter 'Slovenije' (Nova beseda bo isto besedo v različnih sklonih tretirala kot dve različni besedi in je torej tudi v tem pogledu neidealna). Ker so slovnične besde po večini kratke, se jim lahko delno umaknete, če v iskalni niz dodate še zahtevo po dolžini besede, recimo, da iščete vse besede, ki se pojavljajo več kot 80000 krat in so daljše od 5 črk. Niz 'fr&gt;80000 in do&gt;4' da 39 zadetkov, med katerimi so seveda še vedno nekatere slovnične besede tipa 'ampak', 'kakor' itd. vendar jih je seveda precej manj. Druga pomankljivost takšnega iskanja je, da boste izgubili kakšno polnopomensko besedo, ki je krajša, recimo 'delo', 'dela', 'leto' in podobno.</p>
               <p xml:id="suss-arhiv-000437.p4">Če vas vseeno zanima pogostost slovarskih (polnopomenskih) besed ne glede na sklonsko ali spregatveno končnico, bi si veljalo pogledati korpus FIDA (www.fida.net oz www.fidaplus.net), ki je dvakrat večji od Nove besede in tudi označen (besede imajo določen sklon itd.), ne vem pa če omogoča iskanje po frekvenci. Kakorkoli že, omejen dostop je dovoljen tudi gostom in morda si boste s Fido lahko kaj pomagali.</p>
               <p xml:id="suss-arhiv-000437.p5">Po drugi strani je vprašanje o najpogostejših (slovarskih) besedah nujno vezano na tip oz. zvrst slovenščine, tako da tudi uravnotežen korpus problema ne bo rešil popolnoma, saj je problem predvsem v tem, da je na tak način rahlo brezpredmetno govoriti o najpogostejših besedah. Lahko si mislite, da je najpogostejša beseda kakega avtomehanika verjetno 'šraufciger', kakega pravnika 'spis' (ali 'postopek'/'pravica' ...), šprotnika 'trening' (ali pa 'tekma'/'utrujen' ...), novinarja črne kronike 'ukrasti' in tako naprej, še tako uravnotežen korpus pa bo primerjal le pogostost pisanih besedil (načeloma obstajajo tudi korpusi govorjenega jezika, a kolikor vem Fidina slovenska verzija še ni delujoča).</p>
               <p xml:id="suss-arhiv-000437.p6">Za konec pa še bolj teoretičen odgovor. Najpogostejše besede so seveda slovnične oz. nepregibne besede, se pravi besede kot so zaimki, vezniki, predlogi itd. Ne glede na samostalnik (ali govorimo o izvijaču ali pa o knjigah) in glagol bomo za pretekli čas vedno uporabili pomožni glagol (eno od različic glagola 'biti'). Ravnotako bomo ne glede na samostalnik oz. ime v nadaljevanju stavka za poimenovanje prvo ali prejomenjenega osebka ali predmeta uporabili zaimek (osebni ali kazalni ...). Enako velja za veznike in predloge. Vse te besede so nujne zaradi slovnice ne glede na zvrst ali tip slovenščine in ne glede na to, kaj hočemo s stavkom povedati. Zato je seveda logično, da so ravno te besede najpogostejše.</p>
               <p xml:id="suss-arhiv-000437.p7">(april 2006)</p>
            </div>
         </div>
         <div type="article" xml:id="suss-arhiv-000438"
              corresp="http://www2.arnes.si/~lmarus/suss/arhiv/suss-arhiv-000438.html">
            <head>firefox ali Firefox?</head>
            <byline>Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000438.div1">
               <p xml:id="suss-arhiv-000438.p1">Vprasanje gre pa takole:</p>
               <p xml:id="suss-arhiv-000438.p2">V strokovni in poljudnoznanstveni literaturi sem zasledil dva razlicna nacina zapisovanja imen racunalniskih programov. Medtem, ko jih nekje pisejo z veliko zacetnico, jih drugje z malo. V tisku sem zasledil, da pri avtomobilih pisemo npr. audi z malo, kadar se nanasa na konkreten avtomobil in z veliko, ko govorimo o tovarni Audi. Ne vem pa, kako je pri programski opremi. Kaj je torej pravilno, Firefox ali firefox?</p>
            </div>
            <div type="answer" xml:id="suss-arhiv-000438.div2">
               <p xml:id="suss-arhiv-000438.p3">Upamo, da vas to skoraj enoletno čakanje na odgovor ni do konca razočaralo. Žal smo bili (in še vedno smo) preobremenjeni z različnimi zaposlitvami, kar je tudi vzrok bolj kratkega odgovora.</p>
               <p xml:id="suss-arhiv-000438.p4">Slovenski pravopis seveda ne predpisuje velike ali male začetnice za računalniške programe, saj je večinoma nastajal, ko ti še niso obstajali. Kakorkoli že, programe danes imamo, z njihovimi imeni pa se srečujemo vsak dan. Zaradi njihove razširjenosti je vaše vprašanje vsekakor na mestu.</p>
               <p xml:id="suss-arhiv-000438.p5">Četudi odgovora v Slovenskem pravopisu ni, bomo vseeno pogledali vanj za vodila, ki jih bomo skušali uporabiti pri vašem problemu. Slovenski pravopis 1 - Pravila iz leta 1990 pravi, da se velika začetnica uporablja za imenovalne prilastke 'k vrstnim imenom tehničhnih izdelkov in trgovskih znamk'. Ker je računalniški program neke vrste tehnični izdelek, se zdi to vodilo pomembno. Pravopis navaja primere 'cigarete Filter 57, otroška soba Boštjan, pisalni stroj Olivetti, gramofon Melodija, zobna pasta Kalodont'. Po primerih sodeč bi lahko z največjo mero gotovosti trdil, da je po pravopisu pravilno pisati 'brskalnik Firefox'. 'Firefox' je v tem primeru imenovalni prilastek, ki pojasnjuje, na katerega od brskalnikov mislimo. Recimo, da smo na del vašega vprašanja tako že odgovorili. Po pravopisu sodeč je imena brskalnika pravilno pisati z veliko začetnico, ko se le to ime nanaša na konkretni izdelelk. Podobno bi veljalo za vse računalniške programe. Če je govora o konkretnih izdelkih, potem bomo pisali: 'brskalnik Firefox', 'urejevalnik besedil Word', 'pregledovalnik slik Irfanview', 'operacijski sistem Windows XP' itd.</p>
               <p xml:id="suss-arhiv-000438.p6">Vendar to verjetno še ni celotna zgodba, saj to pravilo ne velja za vse pojavitve teh imen. Pravopis v poglavju o malih črkah pravi, da uporabljamo malo začetnico za vrstna poimenovanja 'industrijskih izdelkov ipd., nastala iz imen podjetij in trgovskih znamk, kadar se ne uporabljajo kot imenovalni prilastki: Pišem z olivettijem (s pisalnim strojem Olivetti). - Fotografiram s kodakom. - Vozim se s fordom. - Zobe si umivam s kalodontom. - Komarje uničujem s pipsom.'. Tu je zanimivo, da so v Pravopisu navedeni primeri, ki so verjetno ali nerelevantni ali pa samo zastareli. Vsekakor drži, da je 'kalodont' katerakoli zobna pasta, ter, da je 'pips' katerikoli odganjalec mrčesa, a česa takega ne bi mogel trditi za 'olivetti' in za 'ford'. Niti slučajno ne bi pomislil, da je s prvim mišljen katerikoli pisalni stroj z drugim pa katerikoli avtomobil. Verjetno bi bili boljši primeri (ali pa vsaj bolj v duhu časa) 'vozi se se svojim mercedesom', 'kupil si je nove adidaske', 'windowsi so mu "friznli"' itd. Mala začetnica tu nakazuje, da z imenom nimamo v mislih konkretnega izdelka temveč katerikoli izdelek iste vrste. Če govorimo o 'windowsih' lahko s tem poimenovanjem načeloma mislimo na katerikoli operacijski sistem (ker so uporabniki drugih operacijskih sistemov običajno nasprotniki Windowsov, do tega običajno sicer ne prihaja, a se zdi vseeno možno), podobno kot so adidaske katerikoli športni copati. Podobno bi načeloma lahko govorili tudi o 'firefoxu' in s tem mislili na katerikoli brskalnik. Prav lahko si je predstavljati kakšne napotke, kjer piše 'odprite svoj firefox in obiščite našo stran http://www...', kjer seveda ni mišljen konkretni brskalnik Firefox, temveč katerikoli brskalnik. Četudi ta možnost obstaja pa moram priznati, da Firefox verjetno še ni dovolj popularen, da bi se njegovo ime lahko uporabljalo na tak način. Prej bi si mislil, da ljudje generičen brskalnik imenujejo '(internet) explorer', kar je vsekakor tudi pomensko gledano precej ustreznejši naziv za katerikoli brskalnik.</p>
               <p xml:id="suss-arhiv-000438.p7">Na kratko: v zvezah 'brskalnik Firefox' se ime brskalnika piše z veliko začetnico. Z veliko se ime piše tudi, če ne nastopa v takšnih zvezah, vendar le če imamo v mislih konkreten izdelek odprtokodne združbe Mozilla (oz. kdorkoli že je izdajatelj Firefoxa). Malo začetnico pa bomo uporabili, ko bomo 'firefox' rabili v pomenu kateregakoli brskalnik, kot vrstno oznako za brskanilk.</p>
            </div>
            <div type="comment" xml:id="suss-arhiv-000438.div3">
               <p xml:id="suss-arhiv-000438.p8">Najlepša hvala! Bolje pozno kot nikoli. :) Tako, kot ste mi odgovorili, sem se medtem ravnal tudi sam. Škode torej ni, sem pa zdaj vsaj povsem prepričan, da ravnam pravilno.</p>
            </div>
            <div type="answer" xml:id="suss-arhiv-000438.div4">
               <p xml:id="suss-arhiv-000438.p9">(maj 2006)</p>
            </div>
         </div>
         <div type="article" xml:id="suss-arhiv-000439"
              corresp="http://www2.arnes.si/~lmarus/suss/arhiv/suss-arhiv-000439.html">
            <head>Kako uporabljati besedico 'ad'</head>
            <byline>Franc Marušič in Rok Žaucer</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000439.div1">
               <p xml:id="suss-arhiv-000439.p1">Vljudno vas prosimo za pojasnilo v zvezi z označevanjem posameznih točk dnevnega reda v zapisnikih sej organov oziroma organizacij. Zaslediti je mogoče uporabo najrazličnejših oznak, kot so na primer: Ad/1, Ad.1, Ad./1, Ad)1, Ad.1) itd. Kaj je pravilno?</p>
            </div>
            <div type="answer" xml:id="suss-arhiv-000439.div2">
               <p xml:id="suss-arhiv-000439.p2">Ker ne vem prav dobro, kako bi lahko preverjal rabo po različnih zapisnikih, bo odgovor temeljil le na Slovarju slovenskega knjižnega jezika in smiselnosti (kakor jo razumem sam).</p>
               <p xml:id="suss-arhiv-000439.p3">V Slovarju slovenskega knjižnega jezika (SSKJ) najdemo besedico 'ad', ki jo slovar razloži takole:<lb/>ad -- prislov, knjižno, "glede na", "k": pripombe ad 1; ad čl. 2 zakona</p>
               <p xml:id="suss-arhiv-000439.p4">Za pričujoči odgovor ni toliko pomembno, v katero besedno vrsto 'ad' spada, temveč precej bolj, kaj pomeni -- po SSKJ torej "glede na", "k". Relevantna pa sta tudi primera znotraj gesla, saj tam slovar podaja tudi zapis tega, po čemer sprašujete. Ker so primeri v SSKJ-ju primeri knjižnega jezika, bi lahko sklepali, da je po slovarju edini zapis, ustrezen v knjižnem jeziku, 'ad 1'. Kakor imam namen sedaj razložiti, je ta zapis tudi najbolj smiseln</p>
               <p xml:id="suss-arhiv-000439.p5">Pomembno je, da je 'ad' samostojna beseda in ne okrajšava kake daljše besede. Ker torej ni krajšava, za njo nima smisla pisati pike. Odpadejo torej vse možne različice, kjer za 'ad' napišemo piko (to so vaše možnosti 'Ad.1, Ad./1, Ad.1)'). Ker dotični 'ad' v bistvu ni nič drugega kot v slovenščino prenešen latinski predlog s pomenom "k" ('ad' ima v latinščini sicer še druge pomene, a so vsi manj relevantni), se zdi najbolj smiselno, da bo pisanje besedice 'ad' torej sledilo pisanju slovenskega predloga 'k'. Tako kot nikoli ne bi napisali 'k.1' ali 'k./1', je v luči pomena besedice 'ad' nesmiselno tudi zapisovanje 'ad.1', itd.</p>
               <p xml:id="suss-arhiv-000439.p6">Sedaj, ko imamo že dve merili, lahko preverimo smiselnosti drugih možnih zapisov. Samostojnih besed se ne zdi smiselno pisati ne s stično poševnico ne s kakšnim drugim stičnim ločilom, in dejansko pri zapisovanju slovenščine tega na splošno ne delamo. Enako velja za predlog 'k'. Možnosti 'k/1' in 'k)1' se ne zdita smiselni, če bi z njima radi zapisali 'k točki 1' (celoten pomen te zveze bi bil verjetno 'dodatek/opomba k točki 1' ali kaj podobnega). Tako za predlog 'k' kot za običajne samostojne besede velja, da za njimi pišemo presledek. Po tej logiki pridemo do prej omenjenega zapisa 'ad 1'.</p>
               <p xml:id="suss-arhiv-000439.p7">Sedaj imamo le še dve nerešeni vprašanji.<lb/>1. Ali naj 'ad' zapisujemo z veliko ali z malo začetnico?<lb/> 2. Kakšno ločilo naj zapišemo za številko.</p>
               <p xml:id="suss-arhiv-000439.p8">Ad 1. Naprimer pri označevanju točk dnevnega reda v zapisniku se zdi bolj ali manj vseeno, kakšno začetnico uporabljamo. Ni težko najti razlogov tako za eno kot za drugo možnost. Po eni strani se zdi smiselna velika začetnica, ker gre pri označevanju točk dnevnega reda v zapisniku običajno za začetek vrstice. (Sicer bi potem po eni strani lahko pričakovali, da bomo prvo besedo dejanskega stavka, ki spada pod to točko, pisali z malo, kar pa se zdi čudno; nenazadnje sledeči stavek običajno ni nadaljevanje označbe 'Ad 1.' ampak samostojen stavek, in ga bomo zato začeli z veliko začetnico, neglede na veliko začetnico predhodne označbe 'Ad 1.'.) Po drugi strani pa 'ad 1' ne tvori stavka, in zato za ta zapis ne veljajo pravila za začetnice na začetku stavka. Torej lahko zadevo pišemo tudi z malo začetnicom, ker pač ni stavek. Pravzaprav lahko to dilemo primerjamo s primeri, ko bi pod osnovni del neke točke dnevnega reda pripisali naprimer 'Opomba: Med/med razpravljanjem o zgornji točki je izbruhnil pretep...' oziroma 'opomba: Med razpravljanjem o zgornji točki je izbruhnil pretep...'; tako pripis z veliko začetnico ('Opomba:') kot pripis z malo začetnico ('opomba:') se načeloma zdi možen, morda pa bo večino vseeno prej potegnilo v zapis z veliko začetnico. No, kakorkoli že, tudi pri 'Ad 1.' oziroma 'ad 1.' se obe možnosti zdita načeloma sprejemljivi (in verjetno knjižni).</p>
               <p xml:id="suss-arhiv-000439.p9">Če pa ne gre za naštevanjsko označevanje točk dnevnega reda v zapisniku (ali kaj podobnega), ampak bi hoteli 'ad' uporabiti v stavku, torej bolj ali manj kot običajen slovenski predlog, pa ga bomo seveda zapisovali v skladu z običajno rabo malih in velikih začetnic; sredi stavka ga bomo vedno zapisovali z malo začetnico (npr. 'Na koncu je direktor ad 1. dodal, da ga prav eno figo briga, kako bomo to dosegli ...'), na začetku stavka pa ga bomo pisali z veliko ('Ad 1. pa je direktor dodal, da ga prav eno figo briga, ...').</p>
               <p xml:id="suss-arhiv-000439.p10">Ad 2. Tu je odgovor verjetno bolj preprost. V zvezah 'ad 1' je smiselno uporabiti tisto ločilo, ki ste ga uporabili tudi pri številčenju točk dnevnega reda. Če so točke v osnovnem seznamu zapisane s piko '1. 2. 3. ...', potem bomo pisali piko tudi v zvezah 'ad 1. ad 2. ...' oziroma 'Ad 1. Ad 2. ...'. Če smo za številkami v osnovnem seznamu pisali zaklepaj '1) 2) 3) ...', potem bomo zaklepaj pisali tudi v zvezah 'ad 1) ad 2) ...' oziroma 'Ad 1) Ad 2) ...', saj v teh zvezah številko uporabljamo kot nekakšno začasno ime za točko, to ime pa je določeno s številko, ki točki pripada. Sedaj torej ostane vprašanje, kakšno ločilo je ustreznejše. Rekel bi, da to vprašanje nima odgovora. Možnosti je več in prav vse se široko uporabljajo. Ne vem, katera je bolj pogosta, niti, katera je meni bolj všeč. V takšnih primerih je bolj pomembno, da ste vi sami dosledni pri rabi možnosti, za katero ste se odločili, kot pa to, kako ta možnost, za katero ste se odločili, dejansko izgleda. (Nedoslednost bi namreč lahko bralca vodila do sklepa, da gre za dva ločena seznama.)</p>
               <p xml:id="suss-arhiv-000439.p11">Na kratko povedano: ker 'ad' dejansko pomeni 'k', in ker 'ad' ni krajšava česa daljšega, je najsmiselnejša (in verjetno tudi edina knjižna) možnost 'ad 1' oziroma 'Ad 1'. Ločila za številko naj bodo enaka kot v osnovnem seznamu, kakšna pa dejansko so, pa ni prav pomembno. Bolj pomembna je enotnost znotraj seznama.</p>
               <p xml:id="suss-arhiv-000439.p12">Za konec pa bi dodal še naslednje. Dejstvo, da se, kot pravite, v dejanski rabi zasledi raznovrstne zapise (navedli ste Ad/1, Ad.1, Ad./1, Ad)1, Ad.1)), morda vsaj v nekaterih primerih izvira iz tega, da pisci ne poznajo izvornega pomena besedice 'ad' (torej latinskega pomena "k") in si jo pač razlagajo vsak malo po svoje. Komu se morda zdi (tudi že zaradi kratkosti), da mora iti za nekakšno okrajšavo, in zato za 'Ad' postavi piko. Kdo drugi si ob nepoznavanju izvornega pomena 'Ad' mogoče razloži tudi preprosto kot nerazgradljivi simbol, ki ga pač uporabimo za dodatek oziroma opombo k točki. (Kdo pa si morda 'ad' razloži celo kot okrajšavo za izvorno latinski in danes v angleščini in ožje tudi v slovenščini ustaljeni 'addendum' -- s pomenom 'dodatek', 'dodatna zakonska klavzula', itd. (na spletu se najde tudi zapis 'adendum'); ob taki, zgodovinsko sicer predelani interpretaciji tegale 'ad'/'Ad' postane okrajšavni zapis s piko seveda povsem smiseln.) Kakorkoli že, zgoraj utemeljevani zapis takih zvez predpostavlja poznavanje izvornega pomena besedice 'ad'. Ker pa 'ad' izvorno ni slovenska beseda in ker se uporablja samo v tej omejeni rabi, ni presenetljivo, da si mora v določenem trenutku marsikdo besedico raztolmačiti po svoje, to pa često vodi do več zapisov. Če bi se takrat, ko se je v tej rabi ustalil izvorno latinski 'ad', ustalila recimo raba slovenskega predloga 'k' (ali celo cele zveze 'Dodatek/Opomba k 1.'), bi bil zapis verjetno bolj enoten. S tem hočem reči tudi to, da četudi smo zgoraj sklenili, da je zvezo najbolj smiselno pisati s presledkom in brez kakršnegakoli ločila za 'ad'/'Ad', je dokaj razumljivo, da se v dejanski rabi pojavlja več zapisov; zato je toleranca do drugače pišočih v tem primeru še toliko bolj na mestu.</p>
               <p xml:id="suss-arhiv-000439.p13">(maj 2006)</p>
            </div>
            <div type="comment" xml:id="suss-arhiv-000439.div3">
               <p xml:id="suss-arhiv-000439.p14">Najlepša hvala za pojasnilo.</p>
            </div>
         </div>
         <div type="article" xml:id="suss-arhiv-000440"
              corresp="http://www2.arnes.si/~lmarus/suss/arhiv/suss-arhiv-000440.html">
            <head>Kaj pomeni 'gmajna' v slovenskih narečjih</head>
            <byline>Rok Žaucer</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000440.div1">
               <p xml:id="suss-arhiv-000440.p1">Doma sem s Križa pri Komendi (20 km iz Ljubljane). Križani smo uporabljali besedo "gmajna" za dva travnika sredi vasi, ki sta bila pred 40 leti brez lastnika, vaška last. Očitno beseda izvira iz nemščine (skupen). Besedo gmajna pa uporabljamo tudi za gozd, ne glede na lastništvo. Vam je izraz gmajna v pomenu gozd znana? Ali je razširjena po Sloveniji?</p>
            </div>
            <div type="answer" xml:id="suss-arhiv-000440.div2">
               <p xml:id="suss-arhiv-000440.p2">Čeprav 'gmajne' ne poznajo povsod po Sloveniji, beseda vseeno ni ozko narečna, tudi SSKJ ji ne pripisuje nobene tovrstne oznake. Pomen je opisan takole:</p>
               <p xml:id="suss-arhiv-000440.p3">gmájna -e ž (a) 1. neobdelan, na redko porasel svet, navadno skupna last vaščanov: onkraj potoka se širi prostrana gmajna; ves dan je pasel na gmajni / kraške gmajne / občinska, vaška gmajna 2. zastar. skupnost, skupina: trška gmajna je imela shod / ekspr. uboga gmajna izkoriščano, zatirano ljudstvo</p>
               <p xml:id="suss-arhiv-000440.p4">'Gmajna' je torej srenjska zemlja, oziroma kakor ste to zapisali že vi, skupna zemlja, od koder tudi izraz sam izvira. Vendar ker sprašujete po specifičnem pomenu besede 'gmajna', vam tak odgovor seveda ne koristi. Da bi pridobili čim širši razpon različnih rab besede 'gmajna', je par Šusskotov napisalo, kaj 'gmajna' pomeni v njihovem narečju oz. v narečjih, do katerih imajo hiter dostop. Odgovori so zbrani spodaj, na hitro pa jih bom povzel v naslednjem odstavku.</p>
               <p xml:id="suss-arhiv-000440.p5">Priznati moram, da meni 'gmajna' ne pomeni 'gozda' (četudi je bila babica iz Komende), temveč da v goriških govorih pomeni predvsem neobdelan svet oz. lahko tudi bolj specifično združbo robide in nizkega grmičevja. 'Gmajna' je tako običajno rob gozda.</p>
               <p xml:id="suss-arhiv-000440.p6">Zdi se, da 'gmajna' pomeni 'gozd' vsaj v vzhodno gorenjskih narečjih od Komende pa vse do Motnika.</p>
               <p xml:id="suss-arhiv-000440.p7">PINA (Kamnik; zgodnja srednja leta):<lb/>"Ja, seveda, v komenških gmajnah rasejo super lepe gobe. To je zlo domača beseda pri nas - sicer ne vem, kako je z mlajšimi generacijami, moj foter pa jo vsekakor uporab precej pogosto - vsaj vsakič, ko gre v gmajno in o tem poroča. tud jaz bi jo več uporabljala, če me ne bi v lublan vsi tko čudn gledal pol ... nikol se pa v Kamnku ne reče da greš v hosto.</p>
               <p xml:id="suss-arhiv-000440.p8">LANKO (Solkan, Grgar, občina Nova Gorica; zgodnja srednja leta):<lb/>'Gmajna meni pomeni zaraščeno območje, tudi gozd (ne lepo urejeno hosto), se pravi, tudi običajn žbujn je gmajna ... mislim, pred par tedni smo čistli neko gmajno med železnico in našim vrtom. Matejki (s Padrič (pri Opčinah)) gmajna pomeni nesčiščeno območje, se pravi, travnik, ki ima po tleh še zmerom kamne ... (Padriče so na Krasu :)) in je posledično tudi verjetno bolj zaraščeno (četudi je to postalo verjetno šele po prepovedi kozoreje).</p>
               <p xml:id="suss-arhiv-000440.p9">MILENA (dolenjska; starejsa srednja leta):<lb/>Seveda uporabljamo besedo 'gmajna' in ima tudi točno določen pomen. Pomeni obrobje gozda, kjer gozd že prehaja v pašnik, ta pašnik pa je ponavadi poraščen z grmičevjem in še ni čisti pašnik. Krajinarji bi temu rekli del zaraščenega roba gozda in del grmičastega roba pašnika skupaj. Med njima ne moreš začrtati meje. Na splošno pa beseda 'gmajna' lahko pomeni gozd slabše kakovosti (zaraščena tanjša drevesa in grmičevje).</p>
               <p xml:id="suss-arhiv-000440.p10">BINA (Motnik, občina Kamnik; zgodnja srednja leta):<lb/>'Gmajna' je v naših koncih (še mal bolj vzhodno od Komende in Kamnika) splošen izraz za gozd. Tak propisni gozd, s konkretnimi drevesi in vsem ostalim (gobe, veseli lovci, ...). Tak gozd, ki se mu že na Vranskem (še za malenkost bolj vzhodno in že na štajerskem) reče hosta. Se pa tud ne morm spomnit, da bi kdo pri nas z 'gmajno' označeval zaraščena območja, al pa predele, ki so na tem, da se zarastejo. Mislim, da temu gladko rečemo grmovje. Pravzaprav res ne vem, če sploh imamo poseben izraz za zaraščena področja. Mogoče je pa enostavno tako, da če seznaniš gorenjce s subvencijami za ohranjanje kulturne krajine, izraza za zaraščena področja sploh ne rabiš več :).</p>
               <p xml:id="suss-arhiv-000440.p11">JOŽE (Prlekija; mlajsi senior):<lb/>Jože prav, da se 'gmajne' od doma nč ne spomn, v nobenem pomenu. Se mu pa zdi, da se je v smislu komunalnga travnka sred vasi rekl 'sreja' (s širokim e, se prav namest 'sre/n/ja', adjektiv je pa 'srenjsko' - tud s širokim e). Če je blo pa neki ne komunaln, ampak ničije, se je pa rekl 'ljüdsko'. Pa tud v prekmurščini 'gmajne' zgleda ni, saj okol Beltinec ne (sm pogledala u un slovar od Vilka Novaka). Tm k je alešev vikend na Bledu, se reče 'na gmajni', sam zdej je tm vse pozidan, a je bla prej gmajna v smislu gozda al (komunalnih) travnkov, pa ne vem. Se pa reče 'na gmajni', ne 'v gmajni'.</p>
               <p xml:id="suss-arhiv-000440.p12">AMANDA (Jesenice; zgodnja srednja leta):<lb/>Na Jesenicah in tm okol rečejo 'gmajna' običnemu gozdu, običajno zaraščenemu, manjšemu, bolj blizu hiše? hosta bi biu pa velik temen strašen gozd, tak za partizane.</p>
               <p xml:id="suss-arhiv-000440.p13">ROK (Ljubljana; zgodnja srednja leta):<lb/>Pr ns doma so se sicer nemške 'popačenke' (raufnk, kevder, širhakl...) obilno uporabljale, ampak 'gmajne' se pa iz rane mladosti ne spomnem (mogoče zato, ker smo sred mesta ... čeprov po raznih hostah smo zmeri velik hodil). Vsekakor sm 'gmajno' najprej spoznou iz 'Le vkup, le vkup uboga gmajna', kjer je 'gmajna' rabljena v pomenu '(običajno) ljudstvo (za razliko od plemištva ipd)', ne v pomenu 'hoste' ali česa podobnega. Spomnem se tud tega, da čeprov sm pesemco veselo prepevu, mi dolg ni blo jasno, kaj tista 'gmajna' pomen (podobn kot precej besed pr 'Hej Slovani'). Iz mal kasnejše dobe se pa 'gmajne' že spomnem, ampak dejansko bolj kot neki, kar sm slišu od v Ljubljano prseljenih gorenjcev (najbolj živo se spomnem enga kolega iz zgodnje srednje šole iz Senčurja) -- to bi se skladal s tistim, kar je napisala Pina, namreč da so jo v ljubljan čudn gledal, če je omenla 'gmajno'. In kar se pomena tiče, sem do tegale vprašanja poznal samo pomen 'gozd' (in 'ljudstvo'), ne pa pomenov kot 'skupen vaški travnik', 'redko poraščen teren', itd. bi si pa vsekakor mislu, da za razliko od mlajših ljubljančanov starejši ljubljančani 'gmajno' v pomenu 'gozd' še dobr poznajo.</p>
               <p xml:id="suss-arhiv-000440.p14">'Gmajna', 'na gmajni' in 'v gmajni', pa verjetno tudi še kaj podobnega, so precej pogosta ledinska imena v Sloveniji. Nekatera teh imen so se prekvalificirala v imena ulic ali delov kraja. Če bi veljalo, da predloga 'na' ne moremo uporabljati ob samostalniku, ki pomeni 'gozd', potem bi lahko iz razporeditve različic ledinskih imen sklepali tudi na pomen besede 'gmajna' v narečju okoli takega imena. Povsod, kjer obstaja ledinsko ime 'V gmajni', 'gmajna' verjetno pomeni 'gozd', povsod, kjer imamo ime 'Na gmajni', pa 'gmajna' verejtno pomeni 'srenjsko zemljo'. Seveda en pomen ne izključuje drugega, pa tudi sicer ne vemo, kdaj je takšno ledinsko ime nastalo in kako se je beseda 'gmajna' uporabljala v posameznem narečju v preteklosti, zato ta metoda ni posebej natančna, za prvo silo pa bi že bila.</p>
               <p xml:id="suss-arhiv-000440.p15">...</p>
               <p xml:id="suss-arhiv-000440.p16">(maj 2006)</p>
            </div>
            <div type="comment" xml:id="suss-arhiv-000440.div3">
               <p xml:id="suss-arhiv-000440.p17">Čudovit odgovor ste poslali.</p>
            </div>
         </div>
         <div type="article" xml:id="suss-arhiv-000441"
              corresp="http://www2.arnes.si/~lmarus/suss/arhiv/suss-arhiv-000441.html">
            <head>Kako pisati imena založb</head>
            <byline>Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000441.div1">
               <p xml:id="suss-arhiv-000441.p1">Vaši odgovori so zelo izčrpni in zanimivi. Berejo se kot roman. Zanima me zapis velike začetnice pri ZALOŽBA MLADINSKA KNJIGA. Najti je mogoče: založba Mladinska knjiga, Mladinska knjiga Založba, Založba Mladinska knjiga. Po EPISu je večbesedno stvarno lastno ime zapisano z veliko, a le prvi del, drugi deli z malo, če so občna imena, po SP obstaja založba Mladinska knjiga v slovarskem delu, v pravopisnih pravilih pa npr. Založba Obzorja Maribor. V knjigah, ki jih je ta založba izdala, najdemo Založba Mladinska knjiga.</p>
               <p xml:id="suss-arhiv-000441.p2">Kako torej?</p>
            </div>
            <div type="answer" xml:id="suss-arhiv-000441.div2">
               <p xml:id="suss-arhiv-000441.p3">Da, večbesedna imena se res zapisujejo, kot pravite. Z veliko začetnico se zapiše prva sestavina, vse ostale pa le, če so že same po sebi lastna imena. Vprašanje sedaj je le, kaj je pravilno ime založbe. No vseeno lahko pogledamo, katera možna imena bi ustrezala pravopisu. Na domači strani MLADINSKE KNJIGE (http://www.mladinska.com) lahko preberemo, da obstaja že cela skupina podjetij Mladinska knjiga (ni sicer jasno ali je to skupino prav klicati oziroma pisati 'Skupina MK' ali 'skupina MK', a je to že drugo vprašanje). Obvladujoče podjetje v tej skupini ima uraden naziv Mladinska knjiga Založba d.d. Da je del imena 'založba' za pravim imenom, se zdi smiselno, ker obstajata tudi podjetji Mladinska knjiga Logistika d.o.o. in Mladinska kjniga Trgovina d.o.o. Da se ta drugi del (tudi v obeh podpodjetjih) zapisuje z veliko začetnico je manj logično, a to je uradni naziv podjetja.</p>
               <p xml:id="suss-arhiv-000441.p4">Po eni strani je ime nekaj, kar si izmislimo, in kar po dogovoru (oz. po registraciji na sodišču) ostane zapisano v uradnih aktih. Če si ime izmislimo sami, si za ime izmislimo oziroma določimo tudi, s kakšno začetnico se bodo pisale posamezne besede. Po drugi strani se zdi logično, da bo takšno ime sledilo pravopisnim pravilom, konec koncev tako tudi piše v zakonu. Če bi torej sledili zakonu in posledično pravopisu, bi zelo verjetno morali pisati 'Mk založba' ('Mladinska knjiga' bom zapisoval z 'Mk'). In ker ostale verzije imena niso prava imena, bi jih seveda pisali recimo 'založba Mk' in ne 'Založba Mk'.</p>
               <p xml:id="suss-arhiv-000441.p5">Lahko pa skušamo veliko začetnico v uradnem imenu opravičiti na drugačen način. Dejansko je znotraj skupine Mk, se pravi v okviru podjetij, ki so lastniško povezana, Mk nekakšen stalni del imena. Tudi navzven, oznaka 'Mk' pove le, katera podjetja spadajo skupaj oziroma kake vrste podjetje to je (vrste v smislu lastništva - podpodjetje krovne družbe, ki je očitno Mladinska knjiga). Prvi del imena, 'Mk', je torej znotraj te skupine podjetij primerljiv z oznako 'podjetje' ali kaj podobnega. Tisto, kar loči podjetja znotraj skupine Mk med seboj, se pravi njihovo notranje ime, pa je ravno ta druga sestavina, torej 'Založba'. V tem pogledu, je torej povsem smiselno pisati 'Mladinska knjiga Založba', saj oba dela imena delujeta kot lastno ime, prvi del je lastno ime skupine, drugi pa podjetja znotraj te skupine. Ime je namreč raztegljivo v 'Mladinska knjiga, in to tista Mladinska knjiga, ki je založba' (oziroma še bolje 'tista mladinska knjiga, ki se imenuje Založba').</p>
               <p xml:id="suss-arhiv-000441.p6">Je pa res, da vlada glede teh imen velika zmeda tudi znotraj same Mladinske knjige. Na svoji spletni strani imajo povezavo na knjigo 'Mladinska knjiga: 1945-2005', kjer že na prvi strani najdemo ta dva nasprotujoča si zapisa. Prvega v založbinih podatkih o knjigi in drugega v CIP-u, ki ga pišejo v Narodni in Univerzitetni knjižnici. Prvi zapis se glasi 'Izdala in založila Založba Mladinska knjiga, Ljubljana 2005', drugi pa 'Ljubljana : Mladinska knjiga, 2005'. Založba samo sebe torej kliče 'Založba Mladinska knjiga', medtem, ko jo v NUK-u kličejo samo 'Mladinska knjiga'. Očitno je torej, da niti založba sama ne ve, kaj je njeno pravo ime, in ga zato niti ne uporablja dosledno.</p>
               <p xml:id="suss-arhiv-000441.p7">Seveda ne bi bilo niti malo presenetljivo, če bi se založba res klicala 'Založba Mladinska knjiga', to bi bilo nekako podobno imenom podjetij tipa 'Pivovarna Union', 'Pivovarna Laško', 'Pekarna Brumat' itd. Tako da je uporaba takega imena namesto uradnega 'Mladinska knjiga Založba' razumljiva (ali pa vsaj ni presenetljiva).</p>
               <p xml:id="suss-arhiv-000441.p8">Z drugimi založbami je situacija podobna. Če ima njihovo uradno ime besedo založba pred njihovim pravim imenom, potem bi morali besedo Založba pisati z veliko, sicer z malo. Torej, kot ste napisali že sami: 'Založba Modrijan', 'Založba Obzorja', 'Založba Rokus', 'Založba Sanje' in tako naprej. Nekatera teh imen so bolj prepoznavna kot druga, zato lahko pred njimi izpustimo besedo 'založba', pa bomo še vedeli, za kaj gre. Takšno ime je gotovo 'Mladinska knjiga', četudi smo zgoraj opazili, da je Mladinska knjiga poleg založbe še podjetje za prodajo in podjetje za distribucijo. Podobno bi veljalo za nekdanjo 'Partizansko knjigo', in tako naprej.</p>
               <p xml:id="suss-arhiv-000441.p9">Nekaj založb ima ime sestavljeno drugače, tako da se do takšnih težav nikoli ne pride. 'Tehniška založba', 'Študentska založba' in 'Cankarjeva založba' nimajo drugega alternativnega imena, pa tudi drugi del njihovega imena se po nobeni logiki ne bi mogel pisati z veliko začetnico.</p>
               <p xml:id="suss-arhiv-000441.p10">No, upam, da bo toliko dovolj.</p>
               <p xml:id="suss-arhiv-000441.p11">(julij 2006)</p>
            </div>
         </div>
         <div type="article" xml:id="suss-arhiv-000442"
              corresp="http://www2.arnes.si/~lmarus/suss/arhiv/suss-arhiv-000442.html">
            <head>ŠUSS 4.3</head>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000442.div1">
               <p xml:id="suss-arhiv-000442.p1">Kot dejavni uporabnik slovenske wikipedije (http://sl.wikipedia.org) se oglašam na vas z naslednjim jezikoslovnim (ali morda tudi strokovnim) vprašanjem. Kako prevesti angleški izraz "nontotient number"? V domačih matematičnih virih s področja teorije števil tega izraza (še) nismo našli - seveda nismo se še uspeli pogovoriti s kakšnim strokovnjakom s tega področja, pa vendar.</p>
            </div>
            <div type="answer" xml:id="suss-arhiv-000442.div2">
               <p xml:id="suss-arhiv-000442.p2">Dolgemu času odgovarjanja navkljub, vam odgovora ne znamo podati. Govora je o matematičnih izrazih, mi pa smo se z matematiko prenehali ukvarjati ob koncu srednje šole. Vseeno bi nas veselilo vedeti, kako ste se odločili sloveniti izraze, po katerih sprašujete. Seveda predvsem zaradi firbca, za evidenco in za smiselno dopolnilo vprašanja, ko ga bomo nekoč morda dali na našo domačo stran.</p>
               <p xml:id="suss-arhiv-000442.p3">Kljub temu, da je večina vašega vprašanja vezana na matematiko, o kateri nimamo takorekoč nič pojma, ste vmes vprašali tudi nekaj stvari, na katera vam lahko odgovorimo tudi brez matematičnega predznanja.</p>
               <p xml:id="suss-arhiv-000442.p4">Na matematični del vprašanja vam je pred par dnevi že odgovoril kolega Sašo. Spodaj pa je še odgovor na nematematična vprašanja.</p>
            </div>
            <div type="comment" xml:id="suss-arhiv-000442.div3">
               <p xml:id="suss-arhiv-000442.p5">Trenutno, na primer, uporabljamo za angleški izraz, (ki je v bistvu tudi umetno skovan s strani angleškega matematika Jamesa Josepha Sylvestra) "totient function" (iz total + quotient) izraz "Eulerjeva funkcija fi", po zgledu Riemannova funkcija zeta. Naučili smo se že (in s pridom uporabljamo), da je pravilneje funkcija zeta in ne zeta funkcija, ali naprej npr. X žarki, alfa delec.. (žarki X, delec alfa)..</p>
            </div>
            <div type="answer" xml:id="suss-arhiv-000442.div4">
               <p xml:id="suss-arhiv-000442.p6">O problemih desnih in levih neujemalnih prilastkov smo pisali v nekaj vprašanjih. Lahko si ji preberete tu:<lb/>http://www2.arnes.si/~lmarus/suss/arhiv/suss-arhiv-000137.html<lb/> http://www2.arnes.si/~lmarus/suss/arhiv/suss-arhiv-000151.html</p>
               <p xml:id="suss-arhiv-000442.p7">Načeloma pa velja, da mi nismo proti eni ali drugi slovnični možnosti. Tako levi kot desni prilastki so lahko neujemalni, kar sta besedici 'alfa' in 'x' v vaših primerih. Primeri levega neujemalnega prilastka so recimo 'špica film', 'mega žur', 'kul ženska' itd. Primeri desnega pa 'Hotel Turist', 'mož postave' itd. (Toporišič v Enciklopediji Slovenskega jezika sicer navaja tudi zglede tipa 'nabiranje krompirja', vendar sam besede 'krompir' v takih zgledih ne bi imenoval 'desni prilastek')</p>
            </div>
            <div type="comment" xml:id="suss-arhiv-000442.div5">
               <p xml:id="suss-arhiv-000442.p8">Ker pri projektu sodeluje tudi uporabnik, katerega poreklo je slovensko, vendar (na žalost) ne obvlada več slovenščine, nam pomaga z angleškimi izrazi. Predlagal je, da namesto privzetega angleškega izraza uporabimo izraz "coprime count". Danes sem prišel do zamisli, oziroma do kolikortoliko ustreznega prevoda "tuještevno število" - gre namreč za neko vrsto števil in ne funkcijo kot je to npr. aritmetična funkcija "število praštevil" (oziroma morda praštevilska funkcija - vendar je raba funkcije "števila praštevil" izpričana v slovenskih knjigah iz teorije števil). Seveda je izraz "tuještevno število" le umetni izraz. Če morda poznate ustrezen slovenski izraz, ali pa človeka, ki bi ga morda poznal, bi bili zelo veseli. Nedavni pogovori v zvezi s tem se najdejo na: http://sl.wikipedia.org/wiki/Uporabni%C5%A1ki_pogovor:Anton_Mravcek.</p>
               <p xml:id="suss-arhiv-000442.p9">MMG kaj menite tudi o poslovenjenem izrazu proste spletne enciklopedije iz angleščine wikipedia? Mi smo privzeli izraz wikipedija. Težnja je bila tudi, da bi jo poimenovali vikipedija. Izraz "wiki" izhaja iz havajščine in pomeni "hitro". Ne vemo na primer kako slovenimo havajščino. Ali neposredno po naših pravilih ali prek angleščine? Bolj logična je slednja pot, ker havajščina pri nas skoraj ni poznaka. Nekako je potem obveljala wikipedija, ker npr. SSKJ dovoljuje izraz za valižanščino, waleščina.</p>
            </div>
            <div type="answer" xml:id="suss-arhiv-000442.div6">
               <p xml:id="suss-arhiv-000442.p10">Če prav razumem je variacijo izraza wikipedija s črko 'w' uporabila večina narodov oz. jezikov. Edini latinični jezik, ki sem ga uspel najti na Wikipediji, in ki ime zapisuje z enojmi 'v' je esperanto, ki pa je poseben še v mnogočem drugem. Vsekakor je ime z 'w' lažje prepoznavno. Seveda govorimo o vizuelni prepoznavnosti, a ker wiki obstaja (predvsem) na internetu, je vizuelna ločljivost gotovo najpomembnejša. Zaradi takšnih razlogov je izbira dvojenga v, se pravi 'w'-ja, dobra izbira.</p>
               <p xml:id="suss-arhiv-000442.p11">(julij 2006)</p>
            </div>
            <div type="reference" xml:id="suss-arhiv-000442.div7">
               <p xml:id="suss-arhiv-000442.p12">Glej tudi: <ref target="#suss-arhiv-000137">Kaj je v besedni zvezi 'ščepec soli' jedro</ref>.</p>
               <p xml:id="suss-arhiv-000442.p13">Glej tudi: <ref target="#suss-arhiv-000151">'Leasing panoga' ali 'panoga leasinga'</ref>.</p>
            </div>
         </div>
         <div type="article" xml:id="suss-arhiv-000443"
              corresp="http://www2.arnes.si/~lmarus/suss/arhiv/suss-arhiv-000443.html">
            <head>Ali je pravilno reči 'rabim imeti'</head>
            <byline>Franc Marušič in Rok Žaucer</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000443.div1">
               <p xml:id="suss-arhiv-000443.p1">Ali je pravilno, če se reče:"rabim imeti".</p>
               <p xml:id="suss-arhiv-000443.p2">Primer: Pri slovenščini rabite imeti berila.</p>
            </div>
            <div type="answer" xml:id="suss-arhiv-000443.div2">
               <p xml:id="suss-arhiv-000443.p3">Preprost odgovor bi bil, da je to sicer res mogoče reči in da je to gotovo del slovenščine, vendar da to hkrati ni del knjižne oziroma standardne slovenščine, precej verjetno pa tudi ne del zborne slovenščine, se pravi nekega standardnega nadregionalnega sporazumevalnega jezika.</p>
               <p xml:id="suss-arhiv-000443.p4">Mogoče velja čisto na kratko pokomentirati tistole od 'knjižne slovenščine'. Kaj je sprejeto v knjižno slovenščino in kaj ne, je pretežno stvar neobjektivnih in nezgradbenih kriterijev (določene značilnosti imajo sicer bolj često za posledico status neknjižnosti -- na ravni posameznih besed je taka značilnost naprimer prevzetost iz kakega tujega jezika, a tudi tu ni nikakršne brezizjemnosti; neknjižnost posamezne prvine ali besede se sčasoma često izgubi, a tudi tu ni za čas vztrajanja določene prvine med neknjižnimi prav nikakršnih trdnih meril).</p>
               <p xml:id="suss-arhiv-000443.p5">Če se torej nekemu nezanemarljivemu številu govorcev določena zgradba zdi slovnična oziroma ozko zgradbeno gledano sprejemljiva, je ta zgradba vsekakor del slovenščine; pač, neke določene zvrsti slovenščine. Če ta zgradba ni sprejeta tudi širše, z njeno uporabo izven te omejene skupine govorcev seveda tvegamo nerazumevanje in kakšno s tem povezano negativno reakcijo sogovorca; ta zgradba pač ni del njegove slovenščine in je niti ne pozna. Obstaja tudi možnost, da je sogovorec prvino sicer že srečal, vendar mu njegov jezikovni občutek pravi, da ta prvina v slovenščini, kot jo pozna on, ni slovnična in sprejemljiva, in je istočasno še ni srečal zadostikrat, da bi jo spričo pogostosti sprejel kot del neke drugačne slovenščine (torej kot del slovenščine v širšem smislu, čeprav ne slovenščine, kot jo govori sam). Po drugi strani je možno tudi to, da zgradbo sicer pozna, vendar ga (kot njemu deloma tuja zgradba) na nek intimen način 'moti', ker pač odstopa od njegovih idej o tem, kako slovenščina zgleda ali celo kako bi slovenščina morala zgledati; na tej točki se reakcije na nekomu tuje jezikovne prvine zelo malo ločijo od reakcij na druge norme obnašanja v družbi -- nekateri govorci oz. člani družbe norme (jezikovne in ostale) bolj pogosto kršijo, drugi se jih bolj držijo kot dane enkrat za vselej. Med obojimi prihaja do trenj, in v tem kršenje jezikovnih norm ni dosti drugačno od kršenja norm pri naprimer oblačenju; tako kot s prihodom na državnostno proslavo v kratkih hlačah tvegamo, da bo šlo naše obnašanje komu v nos, tudi z uporabo neknjižne prvine tvegamo, da se bo obnjo kdo obregnil. Ne pomeni pa to nikakor tega, da prvina ni slovnična oziroma zgradbeno ustrezna. Tako obregovanje je bolj del sociologije kot zgradbenega jezikoslovja.</p>
               <p xml:id="suss-arhiv-000443.p6">Nazaj k vašim primerom. Stvar deluje zelo pogovorno, vendar vsaj v nekaterih narečjih oziroma vsaj za nekatere govorce brez dvoma sprejemljivo. Lahko dodava, da je zveza zelo zanimiva tudi z bolj jezikoslovnega vidika.</p>
               <p xml:id="suss-arhiv-000443.p7">(1) Za zgodovino rabiš imeti pet knjig.<lb/> (2) Za zgodovino rabiš pet knjig.</p>
               <p xml:id="suss-arhiv-000443.p8">Stavka (1) in (2) sicer nista popolnoma sopomenska, ker drugi lahko pomeni, da se pri zgodovini uporablja 5 knjig, ne pa nujno, da jih je treba imeti, kar pomeni primer (1), lahko pa pomeni tudi le to, da je pri zgodovini treba imeti 5 knjig, kar pa je pomen primera (1). Pri primeru (2) je zanimivo to, da ima lahko skoraj identičen pomen primeru (1), čeprav ne vsebuje glagola, ki ga ima primer (1). Oba spodaj podpisana sva se dolga leta ukvarjala z nevidnimi oziroma neslišnimi glagoli te vrste (Marušič in Žaucer 2004, 2005, 2006a, 2006b), a vas s tem sedaj res ne bi rada morila.</p>
               <p xml:id="suss-arhiv-000443.p9">Glagol 'rabiti' se lahko veže tudi z drugimi glagoli, saj vsaj nekateri govorci priznavajo tudi stavke kot so v (3):</p>
               <p xml:id="suss-arhiv-000443.p10">(3a) Če hočeš zmagati, rabiš teči zelo hitro.<lb/> (3b) Če nočeš bit reven, rabiš malo boljpridno delati.<lb/> (3c) Za zaposlitev na pošti rabiš znat vozit avtomobil.</p>
               <p xml:id="suss-arhiv-000443.p11">Zveza je vsekakor narečno obarvana, in kakor smo preverili med seboj, Primorci uporabljamo to zvezo bolj prosto kot Ljubljančani. Zelo podobna oziroma popolnoma identična tej zvezi je zveza v (4), ki je še za spoznanje manj standardna:</p>
               <p xml:id="suss-arhiv-000443.p12">(4a) Če hočeš zmagat, nucaš hitro laufat.<lb/> (4b) Kdor piše, nuca znat uporabljat računalnik.</p>
               <p xml:id="suss-arhiv-000443.p13">Dejansko je 'nucati' sopomenka glagola 'rabiti' tudi v drugih pomenih. 'Obrabljen plašč' je namreč 'znucan plašč', 'uporabljena knjiga' pa je 'ponucana knjiga'. Vednar je glagol 'nucati', še za spoznanje manj knjižen, tudi zaradi svojega nemškega izvora (nemško 'nutzen' = rabiti).</p>
               <p xml:id="suss-arhiv-000443.p14">Ta raba besede 'rabiti', torej v povezavi z nedoločniškim dopolnilom, je v Ljubljani bojda mogoča predvsem v zanikanih stavkih ter v vprašanjih, kot v (5). V takšnih primerih je popolnoma sprejemljiva.</p>
               <p xml:id="suss-arhiv-000443.p15">(5a) Ma ne rabiš met dougih hlač, k bo itak ful vroče.<lb/> (5b) A rabm dolge hlače sabo vzet?</p>
               <p xml:id="suss-arhiv-000443.p16">Lahko si pogledamo še kaj o besedi pravi Slovar slovenskega knjižnega jezika:<lb/>1. rabiti -im nedov.<lb/> 1. delati, da kaj opravlja določeno delo, nalogo in s tem zadovoljuje potrebe koga; uporabljati: stroj dosti rabijo; plug je zarjavel, ker se ni rabil ...<lb/> 2. knjiž. biti koristen, dober pripomoček: partizani so uničevali vse, kar je rabilo sovražniku; ...<lb/> 3. z oslabljenim pomenom, v zvezi s kot, za izraža namenskost, kot jo določa samostalnik: ta del hiše rabijo za skladišče; lubje te rastline se rabi kot dišava ...<lb/> 4. pog. potrebovati: za gradnjo hiše bi rabil še veliko cementa; da bi delo opravila, rabi čas in prostor; za to pecivo rabite moko, sladkor in maslo ...<lb/> 5. zastar., s prislovnim določilom delati, ravnati: slabo rabiti z ujetniki / grdo rabijo z jezikom ...<lb/> ● pog. dolgo (časa) si rabil, da si se spomnil ...</p>
               <p xml:id="suss-arhiv-000443.p17">Raba, po kateri sprašujete, v SSKJ-ju res ni navedena, kot rečeno, ta raba pač ni del knjižnega jezika. Vendar pa takšno rabo najdemo v korpusih (zbirkah besedil). Dva primera smo našli v zapisnikih sej Držvnega zbora:<lb/>- 'funkcija veterinarskega pomočnika, ki je lahko fizična oseba, ne rabi imeti nobene posebne izobrazbe'<lb/> - 'Z notarskim zapisom ne rabim imeti notarja, ker ga je notar naredil.'</p>
               <p xml:id="suss-arhiv-000443.p18">Oba primera delujeta rahlo okorno, vendar sta vsekakor mogoča. Zapisniki sej državnega zbora so v bistvu korpus govorjenega jezika, zato bomo v teh besedilih tudi lažje našli kaj pogovornega, pa četudi se vsi politki v veliki meri trudijo govoriti knjižno.</p>
               <p xml:id="suss-arhiv-000443.p19">Lahko omenimo še to, da glagol 'potrebovati', ki je prekriven z enim od pomenov glagola 'rabiti' (npr. SSKJ-jev primer 'za gradnjo hiše bi rabil še veliko cementa' lahko parafraziramo z 'za gradnjo hiše bi potreboval še veliko cementa'), morda za nikogar ne izkazuje tudi rabe z nedoločniškim dopolnilom; (6) se obema zdi sprejemljiv, (7) pa ne. No, se pa zdi, da bi tudi take stavke verjetno začeli prav hitro sprejemati, če bi jim bili le minimalno izpostavljeni. In ni zanemarljivo dejstvo, da je 'potrebovati' pogovorno manj rabljen od 'rabiti', in če je zgradba 'rabiti imeti dolge hlače' občutena kot še bolj pogovorna kot glagol 'rabiti' v zgradbi 'rabiti kratke hlače' (v pomenu 'potrebovati'), ni presenetljivo, da se bo zgradba 'potrebovati imeti dolge hlače' še težje razširila kot 'rabiti imeti dolge hlače', ker so ji 'zadnja vrata', torej vstop v širšo rabo skozi pogovorni jezik, zaprta zaradi pretežne odsotnosti glagola 'potrebovati' v pogovornem jeziku.</p>
               <p xml:id="suss-arhiv-000443.p20">(6) Ma jutri res ne rabiš imet sabo dolgih hlač, ker bo vroče.<lb/> (7) *Jutri res ne potrebuješ imeti sabo dolgih hlač, ker bo vroče.</p>
               <p xml:id="suss-arhiv-000443.p21">Enako velja za uporabo glagola 'potrebovati' z nedoločniki drugih glagolov. Takšni primeri delujejo nesprejemljivo.</p>
               <p xml:id="suss-arhiv-000443.p22">(8a) *Res ne potrebuješ iti po kruh, ker ga mamo čist dovolj.<lb/> (8b) *Za narest izpit pri tem profesorju ne potrebuješ prebrat niti ene same strani tiste knjige.</p>
               <p xml:id="suss-arhiv-000443.p23">Na kratko torej, 'rabiti imeti' je del slovenščine vendar ne del knjižne slovenščine. Razširjenost takšne zveze je sicer verjetno dialektalno pogojena, a se zdi, da je večinoma vsaj z določenimi zadržki zelo široko sprejemljiva. Ali je pravilna je pa seveda drugo vprašanje. O pravilnosti namreč lahko govorimo le pri knjižnem jeziku, a to je res že drugo vprašanje, o katerem smo pisali že v številnih drugih odgovorih.</p>
               <p xml:id="suss-arhiv-000443.p24">Zgoraj omenjeni članki o praznih glagolih pa so tile:<lb/>Marušič, Franc in Rok Žaucer. 2004.A Reanalysis of the feel-like Dative-Refelxive Construction in Slovenian. V O. Arnaudova et al. (ur.) Formal Approaches to Slavic Linguistics 12 (The Ottawa Meeting, 2003). Ann Arbor: Michigan Slavic Publications. str. 293-312. <lb/> Marušič, Franc in Rok Žaucer. 2005. A case for phonologically null lexical verbs. V Sylvia Blaho, Luis Vicente in Erik Schoorlemmer (ur.). Proceedings of Console XIII. ISSN: 1574-499X. str. 231-248. <lb/> Marušič, Franc in Rok Žaucer. 2006a. On the Intensional FEEL-LIKE Construction in Slovenian: A case of a phonologically null verb. Natural Language&amp;Linguistic Theory 24: 1093-1159. <lb/> Marušič, Franc in Rok Žaucer. 2006b. On the complement of the intensional transitive 'want'. V T. Kawamura, Y. Suh, in R. Larson (ur.) Stony Brook Occasional Papers in Linguistics 1. str. 128-151.</p>
               <p xml:id="suss-arhiv-000443.p25">(julij 2006)</p>
            </div>
         </div>
         <div type="article" xml:id="suss-arhiv-000444"
              corresp="http://www2.arnes.si/~lmarus/suss/arhiv/suss-arhiv-000444.html">
            <head>Kje se govori "prava" štajerščina?</head>
            <byline>Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000444.div1">
               <p xml:id="suss-arhiv-000444.p1">Zanima me le eno: katero mesto je priznano kot središče štajerskega narečnega področja - Celje ali Maribor ali obe mesti.</p>
            </div>
            <div type="answer" xml:id="suss-arhiv-000444.div2">
               <p xml:id="suss-arhiv-000444.p2">Nismo prepričani, da vam na vaše vprašanje lahko odgovorimo, ker nismo niti zares prepričani, da vemo, kaj natančno vas zanima.</p>
               <p xml:id="suss-arhiv-000444.p3">Verjetno bi bilo prav začeti pri delitvi jezika na narečja. Pri vašem vprašanju se namreč pojavlja problem določevanja in ločevanja posameznih narečij, ki pa nima pravega odgovora. Že jezike je pogosto težko ločiti med seboj, sa je za mejna narečja težko ugotoviti ali so bližje enemu ali drugemu jeziku. Enako težko je ugotoviti ali je nek dotični govor že jezik ali pa je še vedno le narečja nekega jezika. Kakor vam je verjetno znano se jezik, ki smo mu včasih rekli srbohrvaščina, danes deli na štiri različne jezike: srbščino, hrvaščino, bosanščino in črnogorščino. Vsi štirje jeziki so si dovolj slični, da govorci nimajo težav z medsebojnim sporazumevanjem. Ravno obratno velja na Kitajskem, kjer uradno obstaja le en jezik, vendar se obenem govorci posameznih kitajskih narečij med seboj nikakor ne morejo ustno sporazumevati. Sporazumevajo se sicer lahko s pisavo, ki si jo delijo vsi Kitajci (pa tudi tu je nekaj razlik, saj na Tajvanu uporabljajo klasične pismenke, v LR Kitajski pa poenostavljene). Nekatera kitajska narečja so mandarinščina (osrednje narečje oziroma narečje Pekinga in največjega dela Kitajske), kantonščina (narečje Honk Konga, Kantona in okolice), šanghajščina (narečje mesta Šanghai in okolice), fudžijanščina, sičuanščina in tako naprej.</p>
               <p xml:id="suss-arhiv-000444.p4">Odločitev ali je neko narečje samostojen jezik oziroma ali je nek jezik le narečje nekega drugega jezika nima vedno prave osnove v stroki. To je običajno bolj politična odločitev. Max Weinreich je v nekem svojem članku citiral neznanega sogovorca, ki mu je povedal tale slavni stavek: "Jezik je narečje s svojo vojsko in mornarico." Dejstvo je namreč, da so jeziki pogosto vezani na države, kot je že zgoraj opisani primer na območju nekdanje Jugoslavije, ali pa recimo v Skandinaviji, kjer se danščino in norveščino jemlje kot dva jezika, četudi sta v veliki meri medsebojno razumljiva.</p>
               <p xml:id="suss-arhiv-000444.p5">Tako, kot je pogosto težko določiti, kaj je jezik, je enako težko določiti, kaj je narečje. Na neki točki se moramo odločiti, da so razlike med govorom, ki ga skušamo uvrstiti, in govori iz najbližje narečne skupine dovolj velike, da govor lahko uvrstimo v drugo narečno skupino. Po tej poti, ki nikakor ni lahka potem določimo, katera narečja oz. narečne skupine imamo. V Sloveniji naj bi imeli osem (do devet) narečnih skupin: dolenjsko, gorenjsko, koroško, primorsko, štajersko, panonsko, rovtarsko in mešane kočevske govore (nekateri govorijo tudi o notranjskih narečjih). Te skupine se nadalje delijo na narečja, tako da je po svoje nemogoče govoriti o štajerskem narečju, saj je štajerščina le krovno ime za celo skupino narečij.</p>
               <p xml:id="suss-arhiv-000444.p6">Kakorkoli že, tudi če imamo več štajerskih narečji, bi načeloma še zmeraj lahko govorili o središču štajerske skupine narečij oziroma o osrednjem štajerskem narečju, vendar se zdi, da to ni več vprašanje stroke. Katero narečje je priznano kot osrednje narečje neke skupine, je bolj stvar govorcev, kot pa jezikoslovcev. Tisti pa, ki to preučujejo so verjetno bolj sociologi, entologi ali pa sociolingvisti (ok, ti zadnji so do neke mere jezikoslovci). Jezikoslovci bodo vse različne govore registrirali in opisali. Nekatere bodo združili med seboj v večje skupine, narečja. Vendar, ker so vsi govori med seboj enakovredni, je nemogoče govoriti o središču tega ali onega narečja.</p>
               <p xml:id="suss-arhiv-000444.p7">Prav gotovo tudi velja, da je govor velikega mesta različen od govora izven njega. Govor Celja in Maribora sicer res spada v štajersko narečno skupino, vendar ni razloga, da bi se mu dajalo kakšno osrednjo vlogo. Drži sicer, da v velikih mestih živi največ ljudi, in da imajo mesta oz. prebivalci mesta prestiž ter, da je posledično njihov govor bolj pogost in pogosto bolj vpliven. Vendar to še ne pomeni, da je zato kakorkoli boljši oz. da se drugi štajerci res približujejo govorom teh dveh mest. Zelo verjetno se govori manjših mest po štajerskem ne ravnajo po mariborščini ali celjščini, prav gotovo pa se celjščina ne približuje mariborščini ali obratno. Ker je prebivalcev mesta veliko in so tipično bogatejši imajo tudi ljudje izven te narečne skupine največ stika ravno z mestnim prebivalstvom, kar ima za posledico, da se ob imenu narečne skupine najprej spomnijo na mesto in zato narečje povezujejo z govorom mesta. Vendar ponovno, to ne bi smelo pomeniti, da je govor mesta kakorkoli osreden govor neke narečne skupine.</p>
               <p xml:id="suss-arhiv-000444.p8">Seveda je vaše vprašanje lahko tudi povsem geografsko. Sprašujete po centru nekega območja, ki ga definirate s štajerščino. Centri območij so dejansko vedno mesta in ker je Maribor večje mesto od Celja, bi lahko odgovorili, da je dejansko Maribor bolj center štajerskega narečnega območja kot Celje. Vendar pa vas ta očiten geografski podatek verjetno ni zanimal.</p>
               <p xml:id="suss-arhiv-000444.p9">Naj ponovim bistveno. Štajerščina kot narečje ne obstaja, obstaja le štajerska narečna skupina, ki združuje številna narečja. Najštevilnejše teh štajerskih narečji je gotovo govor (ali pa narečje) Maribora, sledi pa mu verjetno govor (oz. narečje) Celja. Težko je govoriti o narečnih centrih, ker narečja niso zapisana ali normirana, tako da bi en sam način govora veljal kot pravilna štajerščina. Ker so od štejercev najštevilčnejši Mariborčani, bi s preprosto anketo, kjer bi Štejerce spraševali, katera štajerščina je najbolj pravilna, gotovo prišli do rezultata, da je najpravilnejša mariborščina, kar pa verjetno zopet ni to, kar zanima vas. Čisto na kratko: govoriti o enem centru štajerskega narečja je rahlo nesmiselno saj narečja pač niso tako urejena, da bi imela svoj center. Če kaj, potem lahko govorimo o najštevilčnejšem štajerskem narečju, ki je vsem ostalim Slovencem zaradi pogostnosti referenčna štajerščina in to je očitno mariborščina.</p>
               <p xml:id="suss-arhiv-000444.p10">(julij 2006)</p>
            </div>
         </div>
         <div type="article" xml:id="suss-arhiv-000445"
              corresp="http://www2.arnes.si/~lmarus/suss/arhiv/suss-arhiv-000445.html">
            <head>Ali obstajajo lepše besede za 'povesti' in 'sprovajati'</head>
            <byline>Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000445.div1">
               <p xml:id="suss-arhiv-000445.p1">Mogoče veste, kako bi se lepše reklo besedama "povedel", ki se uporablja v športu in "sprovajati", ki se uporablja npr. sprovajati begunce čez mejo. Te dve besedi se mi ne zdita slovenski in mi nista všeč. Imate mogoče prevod oz. vsaj kaj lepšega?</p>
            </div>
            <div type="answer" xml:id="suss-arhiv-000445.div2">
               <p xml:id="suss-arhiv-000445.p2">Žal vas moramo razočarati. Svoje vloge ne vidimo toliko v iskanju "lepših" ali bolj slovenskih besed, tako da o tem nismo pripravljeni podati kakršnegakoli ŠUSS-ovega mnenja. Lahko vam zapišem nekaj osebnih misli in besed, ki so mi ravno prišle na pamet, za kaj bolj purističnega pa se boste morali obrniti na kako bolj puristično ustanovo.</p>
               <p xml:id="suss-arhiv-000445.p3">Pred nekaj leti smo že prejeli vprašanje o besedi 'sprovajati' oz. 'sprovajalec'. Ta odgovor si lahko preberete na http://www2.arnes.si/~lmarus/suss/arhiv/suss-arhiv-000259.html. V odgovoru ugotavljamo, da se beseda res ne nahaja v Slovarju slovenskega knjižnega jezika, tako da tehnično gledano ni slovenska oz. natančneje, ni del slovenskega knjižnega jezika. A kakor pravite, besedo ljudje uporabljajo, nahaja se tudi v korpusu slovenskega jezika (sestavljenega pretežno z besedili časopisa Delo), a tam res ni pogosta (koren 'sprovaja-', se pravi vse oblike glagola 'sprovajati' in vse oblike samostalnika 'sprovajalec' itd. ima le 32 pojavitev).</p>
               <p xml:id="suss-arhiv-000445.p4">Nasprotno se glagol 'povesti' nahaja v Slovarju slovenskega knjižnega jezika. Pomen, za katerega pravite, da vas moti, pa je označen kot publicističen.</p>
               <p xml:id="suss-arhiv-000445.p5">"povesti -vedem dov., stil. povel povela 1. knjiž. kot spremljevalec, vodnik narediti, da kdo kam gre; popeljati: spoštljivo ga je povedel v hišo; povedel jo je v drugo sobo / sam ga je povedel po stopnicah / povedel jih je v boj · vznes. povedel jih je zmagi naproti pod njegovim vodstvom so zmagali; knjiž. povsod so šli za njim, kamorkoli jih je povedel v vsem so ga podpirali 2. publ. priti pri tekmovanju na prvo mesto, pred druge: na ovinku je povedel kolesar Partizana // doseči prednost v igri: v začetku je povedlo domače moštvo / povesti z ena proti nič"</p>
               <p xml:id="suss-arhiv-000445.p6">Predstavljam si, da vas prvi opisani pomen, 'narediti, da kdo kam gre', ne moti, saj se zdi povsem normalen oz. raje knjižen. Ta pomen se zdi povsem logična osnova za dosego drugega pomena, saj se pri športu pogosto uporablja tudi 'povedel je svoje moštvo v vodstvo/do zmage' ali kaj podobnega, kjer je glagol rabljen v prvem pomenu. Gotovo se je druga (publicistična) raba razvila ravno preko takšnih primerov, kjer so iz osnovno prehodnega glagola naredili neprehoden glagol, smer pa preprosto izpustili, saj se ta fraza ne uporablja drugače kot za zmage in vodstva. Reči kaj na temo 'povedel je svoje moštvo do izpada iz Lige prvakov' se zdi precej nemogoče. Po mojem občutku se da povesti le v kaj višjega oz. boljšega.</p>
               <p xml:id="suss-arhiv-000445.p7">Glagolske transformacije, kjer iz prehodnega glagola napravimo neprehodnega, niso tako redke. Nekaj podobnega recimo najdemo pri glagolih kot so 'potopiti', 'razbiti', 'pokvariti' ... kjer iz 'Japonci so potopili tri ladje.' lahko naredimo stavek 'Tri ladje so se potopile.' Podobno še:<lb/>- Miha je razbil sosedovo okno. - Sosedovo okno se je razbilo.<lb/> - Miha je pokvaril radio - Radio se je pokvaril.</p>
               <p xml:id="suss-arhiv-000445.p8">V teh primerih spremembo označuje tudi dodatna besedica 'se', pa tudi sicer je zadnjeomenjena tranformacija rahlo različna od osrednje teme tega odgovora. Pri transformaciji iz 'potopiti nekaj' v 'nekaj se potopiti', osnovni predmet 'nekaj' ni v nobeni od različic akter potapljanja, temveč vedno le predmet. Drugače je pri zvezah 'Peter je povedel svojo ekipo v vodstvo' in 'Volga je povedla', kjer sta Peter in Volga oba akterjav v stavkih, v katerih sta osebka. Pa tudi sicer je sprememba iz 'potopiti nekaj' v 'nekaj se potopiti' bolj produktivna oz. sistemska, in običajna v naravnih človeških jezikih, medtem ko je druga sprememba 'nekdo nekaj povesti nekam' v 'nekaj povesti' zelo verjetno izvensistemska in kot taka omejena na omenjeni primer.</p>
               <p xml:id="suss-arhiv-000445.p9">Kakorkoli že, četudi je sprememba nesistemska, se je vsekakor že dogodila. 'Olimpija je povedla' je del običajnega komentatorskega jezika. Ker jezika ne planiramo, ampak le opazujemo in preučujemo, kaj drugega od te ugotovitve pač ne moremo zapisati.</p>
               <p xml:id="suss-arhiv-000445.p10">(julij 2006)</p>
            </div>
            <div type="reference" xml:id="suss-arhiv-000445.div3">
               <p xml:id="suss-arhiv-000445.p11">Glej tudi: <ref target="#suss-arhiv-000259">Ali je 'sprovajalec' pravilna beseda; kako se pravilno reče 'prebežnikom' in kako osebi, ki jih vodi</ref>.</p>
            </div>
         </div>
         <div type="article" xml:id="suss-arhiv-000446"
              corresp="http://www2.arnes.si/~lmarus/suss/arhiv/suss-arhiv-000446.html">
            <head>Zapisovanje pogovornega jezika</head>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000446.div1">
               <p xml:id="suss-arhiv-000446.p1">Nekaj me zanima: včeraj sem prebrala knjigo Trgovec z življenjem, ki govori o poslovnio poti g. Miloša Kovačiča. Jo je kdo od vas morda prebral?</p>
               <p xml:id="suss-arhiv-000446.p2">Namreč, zanima me, kakšno je vaše mnenje glede porazne ravni jezikovne kulture v tej knjigi. Pisana je namreč tako, kot bi nekdo naredil magnetogramski zapis nekoga, ki pripoveduje zgodbo za šankom. Za nas, ki sta nam pravopis in slovnica pomembna, je to zelo težko branje.</p>
            </div>
            <div type="answer" xml:id="suss-arhiv-000446.div2">
               <p xml:id="suss-arhiv-000446.p3">Z odgovorom smo čakali malo dalj časa upajoč, da bo v vmesnem času kdo od nas le prišel do knjige o kateri govorite. To se vse do zdaj ni zgodilo, in kakor vse izgleda, se zelo verjetno tudi ne bo zgodilo. Tudi vaše vprašanje je bolj slaba reklama za to knjigo, katere, če nas vi ne bi nanjo opozorili, verjetno ne bi niti poznali.</p>
               <p xml:id="suss-arhiv-000446.p4">Kakorkoli že, nekakšno mnenje vseeno imamo. Strinjam se, da je branje magnetogramskih zapisov lahko zelo zahtevno branje. Strinjam se tudi, da je branje neslovničnih in nepravopisnih besedil lahko mučno, vendar bi vseeno rekel, da je to predvsem zato, ker tega nismo vajeni. S kolegi že kar nekaj let eksperientiramo in si mejle pišemo v naših narečjih. Sprva je bilo to malce težavno, vendar smo se tako branja kot pisanja kmalu navadili (eni bolj drugi manj). Kaj hočem reči. Narečnih zapisov oziroma zapisov, ki sledijo govorjenemu jeziku nismo vajeni, saj je zapisana vedno le knjižna slovenščina. Ker takšnih zapisov nismo vajeni, so nam moteči. Vi sicer govorite o neslovničnih in nepravopisnih zapisih raje kot o zapisih govorjenega jezika, vendar se zdi, da so odstopanja od pravopisne norme običajno v smeri govorjenega jezika.</p>
               <p xml:id="suss-arhiv-000446.p5">Po eni strani je sicer res, da je normo, če jo že imamo, smiselno upoštevati. Učili smo se je v šoli in gotovo v njej najlažje pišemo in beremo. To velja še posebej za branje. Že pri malo hitrejšem branju, ko s pogledom ulovimo celotno besedo, nas lahko vsakršno odstopanje od navade zmoti. Vendar to še ne pomeni, da bi se te norme morali striktno držati. Na možnost odstopanja od norme lahko gledamo tudi kot na bogastvo jezika. Seveda tu govorimo o odstopanju v določeno smer, konkretno v smer govorjenega jezika. Odstopanje samo seveda ne predstavlja nikakršnega bogastva, bogastvo predstavljajo dodatna izrazna sredstava, ki jih pisanje govorjenega jezika omogoča.</p>
               <p xml:id="suss-arhiv-000446.p6">Za samo kršenje pravopisnih pravil, pa se zdi, da bi se lahko uravnavalo tudi kar samo od sebe. Vas je recimo neslovničnost omenjene knjige tako zmotila, da ste celo nam napisali mejl. Predvidevam, da se istočasno tudi prenehali brati knjigo ter lasten pogled na knjigo posredovali tudi prijateljem in znancem. Predvidevamo lahko, da to ni motilo le vas temveč še koga drugega in da je tudi še kdo drug lastno zgražanje nad knjigo prenesel naprej. Kršenje pravopisnih norm v knjigi je bila torej kaj slaba reklama za to knjigo. Verjamem, da je to vplivalo tudi na prodajo knjige in posledično na poslovni uspeh založbe. Če je založba kolikor toliko pametna, se bo potrudila, da bo pri naslednji knjigi bolj pazila na jezik.</p>
               <p xml:id="suss-arhiv-000446.p7">Samo kršenje pravopisne norme nas torej ne moti. Po eni strani je lahko zanimivo, še posebej, če gre v smeri govorjenega jezika. Po drugi strani pa bo tako ali tako vplivalo na prodajo knjige in posledično na željo založnika po izdajanju drugih takšnih knjig. Kakršnekoli akcije, izjave ali kaj tretjega se nam torej ne zdijo potrebene. Jezik (tudi pisani) pač živi svoje življenje.</p>
               <p xml:id="suss-arhiv-000446.p8">(julij 2006)</p>
            </div>
         </div>
         <div type="article" xml:id="suss-arhiv-000447"
              corresp="http://www2.arnes.si/~lmarus/suss/arhiv/suss-arhiv-000447.html">
            <head>SEedemnajst ali sedemnAjst</head>
            <byline>Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000447.div1">
               <p xml:id="suss-arhiv-000447.p1">Zelo vam bom hvaležen za vaše mnenje o sledečem: včeraj zjutraj sem poslušal VAL 202, katerega gost je bil prof. Toporišič. Napovedovalka je pri poročilih povedala snežne razmere in rekla: ... v dvanajstih urah je padlo ... snega ..., nakar je profesor Toporišič rekel da je poudarek na dvAnajst, trInajst, štIrinajst /skratka, na prvi zlog / germanizem in da mora biti poudarek na ...nAjst. Zanima me, ali je to po "pravopisu" ali po "Toporišiču", kajti po tej logiki bi bilo štetje po hrvaško, angleško, italijansko ... itd vse germanizem.</p>
            </div>
            <div type="answer" xml:id="suss-arhiv-000447.div2">
               <p xml:id="suss-arhiv-000447.p2">Na kratko povedano, to je toporišičizem.</p>
               <p xml:id="suss-arhiv-000447.p3">Na dolgo.<lb/>1. če pogledamo v Slovar slovenskega knjižnega jezika, bomo pri vseh števnikih na -najst (razen 'enajst') našli zapisano dvojnost izgovora. Naglas je namreč ali na osnovi ali pa na obrazilu -najst.</p>
               <p xml:id="suss-arhiv-000447.p4">dvánajst in dvanájst -ih štev. izraža število dvanajst [12] a) v samostalniški rabi: dvakrat šest je dvanajst; ...</p>
               <p xml:id="suss-arhiv-000447.p5">trínajst in trinájst -ih štev. izraža število trinajst [13] a) v samostalniški rabi: sedem in šest je trinajst ...</p>
               <p xml:id="suss-arhiv-000447.p6">štírinajst in štirinájst -ih štev. izraža število ali številko štirinajst [14]: sedem in sedem je štirinajst ...</p>
               <p xml:id="suss-arhiv-000447.p7">pétnajst in petnájst -ih štev. izraža število ali številko petnajst [15]: vrnil se je pred petnajstimi leti ...</p>
               <p xml:id="suss-arhiv-000447.p8">šéstnajst in šestnájst -ih štev. izraža število ali številko šestnajst [16]: biti star šestnajst let ...</p>
               <p xml:id="suss-arhiv-000447.p9">sédemnajst in sedemnájst -ih štev. izraža število ali številko sedemnajst [17]: hči ima sedemnajst let ...</p>
               <p xml:id="suss-arhiv-000447.p10">ósemnajst in osemnájst -ih štev. izraža število ali številko osemnajst [18]: sin ima osemnajst let ...</p>
               <p xml:id="suss-arhiv-000447.p11">devétnajst in devetnájst -ih štev. izraža število ali številko devetnajst [19]: pridem ob devetnajstih ...</p>
               <p xml:id="suss-arhiv-000447.p12">2. v Slovenskem pravopisu je navedeno le naglaševanje na obrazilu, torej dvanAjst, trinAjst itd.</p>
               <p xml:id="suss-arhiv-000447.p13">3. Korpusa govorjene slovenščine še ni, tako da ne moremo ugotoviti, katera raba je dejansko prevladujoča. Vendar lahko že po vašem vprašanju sodeč sklepamo, da sta razširjeni obe rabi. Gotovo niso radijski napovedovalci edini, ki bi govorili tako. Zase lahko povem, da mi oba naglasa delujeta popolnoma sprejemljivo in ju oba verjetno tudi uporabljam (odvisno od konkretne situacije in še česa drugega). Zdi se mi, da je mojemo narečju celo bližje naglaševanje na osnovi (dvAnajst, trInajst itd.). Primorci tipično (ali pa vsaj zelo pogosto) naglašujemo na predzadnjem zlogu, kar bi vsaj pri primerih 12-16 dalo naglas na osnovo.</p>
               <p xml:id="suss-arhiv-000447.p14">Obe naglaševanji sta del slovenščine, kar potrjuje tudi SSKJ. Obe se uporabljata, kar potrjujejo radijski napovedovalci. Od kje izvira katera in katera naj bi bila bolj pravilna pa je vprašanje, ki se nam zdi precej brezpredmetno. Kakor vam je verjetno znano, imajo slovenska narečja različne naglasne vzorce. Primorci recimo rečemo 'postElja', Kranjci pa 'pOstelja'. Kranjsko naglaševanje je verjetno bolj pogosto, in prav možno je, da je primorsko naglaševanje na predzadnjem zlogu vpliv italijanščine. A da bi zaradi tega zahtevali ali pa pričakovali, da bi vsi govorili le 'pOstelja' se zdi rahlo butasto. Podobno kot narečja tudi različne jezikovne dvojnice (ki pogosto izvirajo iz narečij) predstavljajo nekakšno bogastvo jezika. Zakaj bi se temu bogastvu odpovedovali?</p>
               <p xml:id="suss-arhiv-000447.p15">Toporišič pretirava s takimi in podobnimi idejami. Tudi če bi ena od različic dejansko bila germanizem (mogoče prav zares je), to še ne pomeni, da bi bila zaradi tega kar napačna. Zakaj le, saj imamo v slovenščini številne germanizme od prevzetih besed, do prevedenih besednih zvez in tako naprej. Konec koncev je tudi vrstni red med deseticami in enicami pri številkah med 20 in 100 germanizem. Prav vsi slovanski jeziki namreč številki 21 rečejo nekaj na temo 'dvajset ena', le mi ji rečemo 'enaindvajset' (Čehi pa poznajo oba načina). Tako da lahko sklepamo, da je osnovni slovanski vrstni red bil 'dvajset ena', medtem ko je slovenski vrstni red uvožen in, ker v naši okolici le Nemci govorijo 'ena in dvajset', je logičen zaključek, da smo ta način štetja uvozili iz Nemčije. Zakaj Toporišič ne nasprotuje temu? Lahko še dodam, da vsaj mene ta način štetja pogosto zmoti še posebej, ko morem preklapljati iz angleščine v slovenščino. Po tej plati bi lahko rekli, da bi bila sprememba štetja nazaj na obče slovanski način celo zelo funkcionalna, pa vendar se tega nihče ne trudi izvesti. Zakaj ne? Verjetno zato, ker je to vseeno prevelika sprememba, ker smo našega štetja pač navajeni in ker bi takšna sprememba prinesla vsaj sprva veliko zmede. Vztrajanje pri le enem pravilnem naglaševanju takšnih zmed gotovo ne bi povzročilo, a to obenem pomeni, da naglaševanje preprosto ni tako zelo pomembno. Ampak, če ni tako zelo pomembno, zakaj se Toporišič z njim ukvarja?. Naglaševanje je pač le še dodatna jezikovna prvina, ki je v slovenščini sicer lahko pomenonosna, vendar v konkretnem in številnih drugih primerih ne prinaša spremembe pomena. Drugega kot to, da se naglaševanje med posameznimi narečji razlikuje ter da so naglasni vzorci lahko tudi sposojeni iz sosednjih jezikov ne znam dodati.</p>
               <p xml:id="suss-arhiv-000447.p16">Toporišič pa se počuti kot glavni steber obrambe slovenščine in zato vsake toliko izreče, kako bi morali Slovenci govoriti in kako ne bi smeli. Problem ni toliko v tem, da takšne stvari govori, saj ni edini, ki to dela, pa tudi, glede na to, da živimo v svobodni družbi, kdorkoli lahko reče karkoli. Problem je bolj v tem, da ima poleg teh zelo jasnih predstav o tem, kakšna bi slovenščina morala biti, tudi ogromno moči. Problem je, da ima Toporišič monopol. Toporišič je najbolj poznan slovenski jezikoslovec. Tako je sicer z razlogom, saj je njegov opus zares zavidanja vreden. Sodeloval je pri vsakem normativnem jezikovnem priročniku v zadnjih 30 letih, je avtor slovnice in številnih šolskih učbenikov. Ko sem prijateljem razlagal, da sem šel študirati jezikoslovje so me seveda najprej vprašali, če me tudi Toporišič kaj uči. Toporišič, je pač prva asociacija, ko slišimo besedo jezikoslovje. Zaradi tega ga vedno, ko je govora o jeziku, povabijo na televizijo. Zaradi tega je tudi grešni kozel za vsako neumnost, ki si jo kdo spomni. Očitali so mu že marsikatero poslovenjeno besedo, četudi si je ni on izmislil, pač on je privzeti jezikoslovec. Vendar problem dejansko ni toliko to, da je ravno on privzeti jezikoslovec, kot to, da je privzeti jezikoslovec nekdo, ki jezika noče le preučevati ampak ga hoče tudi spreminjati.</p>
               <p xml:id="suss-arhiv-000447.p17">Ena glavnih razlik v jezikoslovju je med deskriptivnim ali opisnim in preskriptivnim ali predpisovalnim jezikoslovjem. Toporišič je sicer vsaj deloma tudi opisni jezikoslovec, taka je v osnovi tudi njegova slovnica a je obenem oziroma v osnovi zelo strog predpisovalni jezikoslovec. Prepričan je, da je predpisovanje jezika glavna naloga jezikoslovcev, da namreč določajo, kaj je prav in kaj narobe (to sem ga slišal reči pred kakim mesecem na predstavitvi zbornika s konference Škrabčeva misel V). Kakor je razložil, imajo jezikoslovci, ker se ukvarjajo z jezikom, dolžnost za jezik skrbeti in ljudem razlagati, kaj je pravilno in kaj narobe, kako naj govorijo itd. Takšen pristop k jezikoslovju je ravno nasproten našemu. Mi na jezik gledamo kot na predmet preučevanja. Jezik nam je to, kar je narava biologu. Ker jezik le preučujemo ali opisujemo, nanj ne mislimo vplivati, saj potem ne bi mogli več preučevati jezika, kakršen je nastal in kakršnega uporabljamo, temveč le neko idealizacijo, ki si jo je nekdo zamislil.</p>
               <p xml:id="suss-arhiv-000447.p18">Kakorkoli že, naglaševanje na osnovi ali na obrazilu ne spremeni pomena številk od 12 do 19. Ne povzroča težav pri razumevanju, niti pri pisanju (niti ko govorimo v kakem tujem jeziku). To, da je naglaševanje na osnovi primerljivo z nemščino (pa tudi z italijanščino), pa se nam res ne zdi dovoljšen razlog, da bi takšno naglaševanje kar prepovedali in preganjali.</p>
               <p xml:id="suss-arhiv-000447.p19">(julij 2006)</p>
            </div>
         </div>
         <div type="article" xml:id="suss-arhiv-000448"
              corresp="http://www2.arnes.si/~lmarus/suss/arhiv/suss-arhiv-000448.html">
            <head>Najtežje izgovorljiva beseda</head>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000448.div1">
               <p xml:id="suss-arhiv-000448.p1">Katera je najtežje izgovorljiva slovenska beseda?</p>
            </div>
            <div type="answer" xml:id="suss-arhiv-000448.div2">
               <p xml:id="suss-arhiv-000448.p2">Na vaše vprašanje ne znamo odgovoriti. Ni nam jasno, kaj natančno imate v mislih z 'najtežje izgovorljiva' (najtežje za koga oziroma po kakšnem kriteriju), niti nam ni jasno, kako bi takšno besedo poiskali. Vseeno vam bom poskusili navreči nekaj iztočnic.</p>
               <p xml:id="suss-arhiv-000448.p3">Dokaj težko izgovorljive so naprimer besede z dosti šumniki, še posebej če se ti izmenjujejo s sičniki. Prav dosti takšnih besed sicer ni, saj so s časom te težavne kombinacije povročile jezikovno spremembo, tako da sedaj besede, ki so bile pred časom težko izgovorljive izgovarjamo na lažje izgovorljive načine.</p>
               <p xml:id="suss-arhiv-000448.p4">Nadalje so težko izgovorljive besede, ki imajo dolge soglasniške sklope. Te so še posebej težke za govorce jezikov, kjer soglasniških sklopov ni, najbolj znan tak jezik je gotovo japonščina. Za Japonce so tako popolnoma neizgovorljive besede tipa 'smrt' (naša izgovorjava [smәrt], kjer je 'ә' polglasnik), 'čmrlj' ([čmәrl]), 'brst' ([bәrst]) in tako naprej. No, to bi bile zares najtežje besede, seveda pa so neizgovorljive prav vse besede z sklopom dveh soglasnikov, recimo že 'stol' ([stou]), 'svinja' ([svinja]), 'gost' ([gost]), itd. Neizgovorljive pa so tudi vse besede, ki se končajo na soglasnik, recimo 'pot', 'nos', 'vrat' itd. Res je sicer, da te zadnje postanejo za Japonce izgovorljive že ob minimalni modifikaciji, če recimo na koncu besede dodajo kak samoglasnik (verjetno bi ta avtomatsko dodani samoglasniik bil nekaj podobnega našemu 'u'), vendar so v obliki, kakršno poznamo mi, njim še vedno neizgovorljive.</p>
               <p xml:id="suss-arhiv-000448.p5">Za koga drugega je morda neizgovorljiva kakšna bolj specifična kombinacija glasov, ki je domači jezik ne pozna. Italijani recimo nimajo našega glasu 'h', zato so njim neizgovorljive besed tipa 'hiša', 'hočem', 'puhlica', 'pohod' itd. Neizgovorljive so seveda z našim izgovorom, prav lahko pa jih izgovorijo, če (avtomatsko) izpustijo glas 'h'.</p>
               <p xml:id="suss-arhiv-000448.p6">Za slovenske govorce bi načeloma moralo veljati, da smo sposobni izgovoriti katerokoli besedo slovenskega jezika. Seveda se najdejo besede, ki so bolj nemogoče od drugih zaradi svoje dolžine, recimo najdaljša beseda v Slovarju slovenskega knjižnega jezika 'vsezaverodomcesarjevstvo' (v bistvu bi tu lahko govorili o več besedah, ki so le zapisane skupaj, saj ima ta "beseda" 4 naglase, kar je zelo neznačilno za prave besede, ki imajo tipično le enega), ali pa kaj na temo 'poitalijančevanje', 'brezkonfesionalnost' itd.</p>
               <p xml:id="suss-arhiv-000448.p7">Nadalje je beseda je lahko težko izgovorljiva, ker ne sledi slovenskim fonološkim pravilom, ali pa preprosto zato, ker je tujega izvora. Vendar smo tuje besede, ki niso sledile našim glasovnim pravilom, že davno ponašili, in jih s tem naredili enostavne. No, recimo, da se še vedno najde kakšna beseda, ki deluje tuje, a se zaradi ustaljenosti ne spreminja. Tu sicer že prehajamo v območja osebnih preferenc, saj verjetno za vsakega od nas velja, da nam je kakšna beseda bolj nemogoča od drugih. Ravnokar sem med pregledovanjem slovarja naletel na ti dve besedi, ki mi delujeta precej komplicirani: 'poliakrilnitrilen' in 'disproporcioniranost'. Spomnim pa se tudi, da sem imel precej težav pri učenju besede 'hiperbilirubinimija'.</p>
               <p xml:id="suss-arhiv-000448.p8">Kot rečeno je takšnih besed seveda veliko in prav gotovo ima vsak posameznik svojo najtežjo besedo. Za takšne besede sicer tipično velja, da se jih počasi navadimo in nam potem ne delajo več težav, vendar to isto velja za Japonca (oz. kateregakoli tujca), ki se uči slovenščine, z dovolj vaje bo tudi on sposoben izgovoriti katerokoli slovensko besedo.</p>
               <p xml:id="suss-arhiv-000448.p9">(julij 2006)</p>
            </div>
         </div>
         <div type="article" xml:id="suss-arhiv-000449"
              corresp="http://www2.arnes.si/~lmarus/suss/arhiv/suss-arhiv-000449.html">
            <head>Kaj je to 'kognitiven'?</head>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000449.div1">
               <p xml:id="suss-arhiv-000449.p1">Lepo prosim, če mi razložite besedo kognitiven in njen pomen.</p>
            </div>
            <div type="answer" xml:id="suss-arhiv-000449.div2">
               <p xml:id="suss-arhiv-000449.p2">'Kognitiven' je pridevnik od besede 'kognicija'. Torej, kognitivno je nekaj, kar se nanaša ali je povezano s kognicijo. Kaj pa je kognicija?</p>
               <p xml:id="suss-arhiv-000449.p3">Verjetno si boste največ o tem lahko prebrali sami na internetu, v kakšni enciklopediji ali kakšnem učbeniku psihologije.</p>
               <p xml:id="suss-arhiv-000449.p4">Priporočamo ogled wikipedijinega članka, ki je sicer žal v angleščini (<ref target="http://en.wikipedia.org/wiki/Cognition">http://en.wikipedia.org/wiki/Cognition</ref>), gotovo pa boste tudi s preprostim iskanjem po internetu dobili ogromno gradiva.</p>
               <p xml:id="suss-arhiv-000449.p5">Na kratko je kognicija ime za vse možganske procese (tako zavedne kot nezavedne), ki se ukvarjajo s razumevanjem, procesiranjem, obdelovanjem, shranjevanjem in posredovanjem informacij v karseda širokem pomenu.</p>
               <p xml:id="suss-arhiv-000449.p6">Kognitivno je torej vse kar je povezano z delovanjem naših možgan. Kognitivna znanost recimo preučuje, kaj se z informacijami dogaja znotraj naših možgan oziroma še bolj na splošno, kako delujejo naši možgani.</p>
               <p xml:id="suss-arhiv-000449.p7">Kot rečeno, vam priporočamo, da si več o teh stvareh preberete kje na internetu. Wikipedija se zdi kar primeren kraj za začetek. Morda slovenski članek 'psihologija' (<ref target="http://sl.wikipedia.org/wiki/Psihologija">http://sl.wikipedia.org/wiki/Psihologija</ref>) in pa malo bolj kratek članek 'kognitivna psihologija' (<ref target="http://sl.wikipedia.org/wiki/Kognitivna_psihologija">http://sl.wikipedia.org/wiki/Kognitivna_psihologija</ref>).</p>
               <p xml:id="suss-arhiv-000449.p8">(marec 2006)</p>
            </div>
         </div>
         <div type="article" xml:id="suss-arhiv-000450"
              corresp="http://www2.arnes.si/~lmarus/suss/arhiv/suss-arhiv-000450.html">
            <head>Kakovostna in vrstna raba pridevnika 'pravljični'</head>
            <byline>Franc Marušič in Rok Žaucer</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000450.div1">
               <p xml:id="suss-arhiv-000450.p1">Zanima me, ali je pridevnik pravljični (npr. svet) kakovostni ali vstni.</p>
            </div>
            <div type="answer" xml:id="suss-arhiv-000450.div2">
               <p xml:id="suss-arhiv-000450.p2">Seveda opravičilo za zapoznelost odgovora. Vaše vprašanje pač ni najlažje.</p>
               <p xml:id="suss-arhiv-000450.p3">Razlika med kakovostnimi in vrstnimi pridevniki ni vedno zelo očitna. Načeloma velja, da se vsak kakovostni pridevnik lahko uporablja tudi vrstno, tako da odgovor na vaše vprašanje nikakor ne more biti enoznačen. Ali je konkretni pridevnik vrstni ali kakovostni, je torej odvisno predvsem od tega, kako je rabljen (ali je rabljen vrstno ali kakovostno). Obstajajo sicer tudi pridevniki, ki so samo vrstni oz. katerih kakovostna raba ni prav lahko zamišljiva, vendar 'pravljični' ni eden od njih. Vrstni pridevniki se načeloma ne morejo rabiti v običajnih predikativnih stavkih (kot na primer 'dolg' v 'Petrini prsti so dolgi'), ne moremo pa jih niti stopnjevati, kar lahko naredimo z običajnim kakovostnim pridevnikom (recimo 'dolg, daljši, najdaljši, zelo dolg, predolg'). Če bi torej 'pravljični' bil eden teh samo-vrstnih pridevnikov, ga ne bi mogli ne stopnjevati ne uporabljati v predikativnih rabah. Stavka (1) in (2) kažeta, da 'pravljičen' torej ni samo-vrstni pridevnik.</p>
               <p xml:id="suss-arhiv-000450.p4">(1) Petrina zgodbica je bila bolj pravljična od Mickine.<lb/>(2) Tvoje dogodivščine se zdijo nekam zelo pravljične.</p>
               <p xml:id="suss-arhiv-000450.p5">Če prav vem, obstajajo tudi kakovostni pridevniki, ki jih ne moremo stopnjevati, a je ta trenutek to nepomembno. Če pridevnik 'pravljičen' lahko stopnjujemo, potem vsekakor ne more biti vrstni. Vendar kot rečeno, dejansko je vsak pridevnik lahko vrstni ali kakovostni, pač odvisno od tega kako se uporablja. Lahko si namreč zamislimo tudi rabo tega pridevnika, kjer ga ne bi mogli stopnjevati. Ko govorimo recimo o 'pravljičnem junaku', si ne moremo predstavljati, kaj bi pomenil stavek (3), ravno tako deluje stavek (4) nesprejemljivo, če imamo v mislih nekega pravljičnega junaka in hočemo povedati le to, da je namreč junak iz pravljice.</p>
               <p xml:id="suss-arhiv-000450.p6">(3) 'Sneguljčica je bolj pravljična junakinja od Trnuljčice.'<lb/>(4) 'Ta junak je pa res pravljičen.'</p>
               <p xml:id="suss-arhiv-000450.p7">Med vrstnimi in kakovostnimi pridevniki se najlažje loči, če se vprašamo, kaj nam pridevnik pove oziroma na kakšno (oz. katero) vprašanje bi s konkretnim pridevnikom odgovorili. Če s pridevnikom odgovarjamo na vprašanje 'kateri X' oziroma 'X katere vrste', je pridevnik vrstni, če je vprašanje 'kakšen X', pa je pridevnik kakovostni. (Ta test menda deluje v standardni slovenščini, ne pa tudi v vseh narečjih, kajti npr. v ljubljanščini se tudi za vpraševanje po vrstnosti lahko uporablja 'kakšen X'.) S kakovostnim pridevnikom torej le povemo, kakšno lastnost ima neka oseba ali predmet, medtem ko z vrstnim pridevnikom eno od oseb ali enega od predmetov ločimo od drugih z neko določevalno lastnostjo tega predmeta. Ko rečemo, da neka ustanova ponuja računalniške tečaje, imamo načeloma lahko v mislih dve stvari. Vrstna raba pridevnika 'računalniški', bi verjetno pomenila, da ločujemo med računalniškimi, jezikovnimi, kuharskimi, alpinističnimi itn. tečaji. Kakovostna raba pridevnika 'računalniški' se zdi prej da pomeni, da ima ta tečaj v sebi nekaj računalniškega, ne pa nujno, da je to računalniški tečaj. Tole mi ne deluje najbolj jasno, zato bom poskušal razliko znova opisati.</p>
               <p xml:id="suss-arhiv-000450.p8">Če ima tečaj le eno od lastnosti, da je računalniški, bi to lahko pomenilo, da se pri tečaju uporabljajo računalniki, ne pa nujno, da se pri tečaju učijo računalništva. Tudi tečaj tujega jezika je lahko računalniški, se pravi, da uporablja računalniška učna orodja, rekli bi mu 'računalniški jezikovni tečaj' (in ne 'jezikovni računalniški tečaj', verjamem, da tudi vi čutite razliko med obema primeroma). Seveda se tudi tukaj zakomplicira. Zgoraj smo dejali, da je vrstni pridevnik tisti, ki se uporablja za ločevanje enega osebka ali predmeta od preostalih. Seveda lahko na ta način ločujemo predmete samo če imajo neke določevalne lastnosti. Če bi namreč neka šola ponujala dva tečaja angleščine, enega, kjer bi se učili s pomočjo računalnikov, in drugega, kjer bi se angleščine učili brez pomoči računalnikov, bi tistemu prvemu še vedno lahko rekli 'računalniški jezikovni tečaj', vendar bi ta raba pridevnika 'računalniški' bila vrstna.</p>
               <p xml:id="suss-arhiv-000450.p9">Tukaj sem seveda govoril o potencialnih primerih in možnih pomenih. Nikakor nočem trditi, da bi opisani pomeni bili edini možni za navedene primere. Lahko si ogledamo še kakšen primer. Podobno kot 'računalniški jezikovni tečaj' bi tudi 'računalniški alpinistični tečaj' potekal s pomočjo računalnikov. Kaj natančno bi se lahko na takem tečaju naučil, je drugo vprašanje. Če zamenjamo vrstni red obeh pridevnikov, se razmerje, kot bi seveda tudi predvidevali, spremeni. 'Alpinistični računalniški tečaj' ni več tečaj alpinizma. Če kaj, bi to lahko bil le tečaj računalništva, ki bi se ga udeleževali sami alpinisti. Lahko tudi zato, ker bi bile poudarjene kakšne alpinistične teme, ali pa zato, ker bi se stvar vedno dogajala nekje v hribih in bi domače naloge lahko dobili le kje sredi sten ali kaj podobnega. Kakorkoli že, to ne bi bil tečaj alpinizma ampak tečaj računalništva.</p>
               <p xml:id="suss-arhiv-000450.p10">No, meja med vrstnimi in kakovostnimi pridevniki ni zelo jasna. Kot rečeno je vse odvisno od konkretih primerov in konkretne rabe. Za vaš primer, 'pravljični svet', se zdi, da bi lahko bil tako kakovosten kot vrsten. Če bi hoteli z zvezo 'pravljični svet' ločiti ta svet od našega (če bi torej hoteli ločiti svet na svet, v katerem obstajajo vile, in svet, v katerem vile ne obstajajo), bi bila raba vrstna, če pa bi s to zvezo opisovali nek svet (katerikoli že) in bi hoteli povedati, da se vam zdi zelo pravljičen, bi bila raba kakovostna saj bi opisovanemu svetu le pridali to lastnost. V potrdilo zgoraj napisanega se lahko vprašate, ali se opisani rabi ločita po možnosti stopnjevanja in možnosti predikacije.</p>
               <p xml:id="suss-arhiv-000450.p11">Če opisujemo nek svet (katerikoli že) in mu pripišemo lastnost pravljičnosti, se zdi popolnoma smiselno reči stavek (5). Če na drugi strani opisujemo svet, kakršen se pojavlja v pravljicah, zanj nikakor ne moremo reči stavka (5) -- vile v njem ali obstajajo ali pa ne, vmesne možnosti običajno ne dopuščamo.</p>
               <p xml:id="suss-arhiv-000450.p12">(5) Ta svet je pa res zelo pravljičen.</p>
               <p xml:id="suss-arhiv-000450.p13">V bistvu se zdi, da na kakovostno rabo pridevnika 'pravljičen' v dejanski rabi verjetno naletimo zelo redko. Možen kontekst za kakovostno rabo tega pridevnika bi bil naprimer v (6), (7) in (8).</p>
               <p xml:id="suss-arhiv-000450.p14">(6) Svet Petra Pana je bolj pravljičen kot svet Vinija Puja, vsebuje namreč več prototipičnih domišlijskih bitij ipd.</p>
               <p xml:id="suss-arhiv-000450.p15">(7) Svet v pripovedi Peter Pan je zelo pravljičen, vsebuje namreč vile, čarobne palice, čarovnice na metlah itd.</p>
               <p xml:id="suss-arhiv-000450.p16">(8) Glavni junak v tej pripovedi je precej pravljičen, zna namreč leteti, ima pet življenj itd.</p>
               <p xml:id="suss-arhiv-000450.p17">Verjetno precej bolj običajno pa v dejanski rabi pridevnik 'pravljičen' pomeni preprosto 'iz pravljice', in pri tem gre za vrstno rabo. Ob tem pa lahko dodam še naslednje. V standardni slovenščini bi v vrstni rabi imenovalniku ednine ob moškem samostalniku morali zapisati 'pravljični (svet)', ne 'pravljičen (svet)' -- tako ste dejansko v vprašanju zapisali tudi sami. V standardni slovenščini namreč oblika, podaljšana z -i, v imenovalniku ednine odseva ali vrstno rabo pridevnika ali pa določnost pri kakovostni rabi pridevnika (tisto kar se v govorjenem jeziku često izraža s 'ta', npr. 'ta zelena obleka'). Po drugi strani pa nepodaljšana edninskoimenovalniška oblika 'pravljičen svet' v standardni slovenščini ne more zaznamovati vrstnosti; raba te oblike naj bi nam torej povedala, da gre za kakovostno rabo. Vendar večina narečij danes tega razlikovanja ne pozna, npr. v ljubljanščini 'pravljičen junak' lahko pomeni tako kakovostnost kot vrstnost, in to se -- morda prav zaradi nejasnosti vrstno-kakovostnega razlikovanja -- v precejšnji meri prenaša tudi v standardno slovenščino, zato je tudi v dokaj standardno napisanih besedilih nepodaljšana oblika često rabljena z namenom izražanja vrstnosti.</p>
               <p xml:id="suss-arhiv-000450.p18">Upamo, da je bilo vse to nakladanje kolikor toliko razumljivo in vsaj malo v pomoč.</p>
               <p xml:id="suss-arhiv-000450.p19">O kakovostnih in vrstnih pridevnikih smo nekoč že pisali, odgovore si lahko preberete na spodaj navedenih povezavah.</p>
               <p xml:id="suss-arhiv-000450.p20">Za konec naj omenim še to, da Slovar slovenskega knjižnega jezika pridevniku 'pravljičen' pripisuje tudi pomen 'zelo lep, čudovit', npr. v primeru 'doživeti pravljično noč v gozdu'. Kakor hitro rabimo besedo 'pravljičen' s tem pomenom, smo jo zelo verjetno uporabili kakovostno, ne vrstno. Dejansko lahko potem rečemo tudi (9), kar bi pomenilo isto kot 'Micka si je predstavljala enega res čudovitega junaka iz pravljice'.</p>
               <p xml:id="suss-arhiv-000450.p21">(9) Micka si je predstavljala enega res pravljičnega pravljičnega junaka.</p>
               <p xml:id="suss-arhiv-000450.p22">(julij 2006)</p>
            </div>
            <div type="reference" xml:id="suss-arhiv-000450.div3">
               <p xml:id="suss-arhiv-000450.p23">Glej tudi: <ref target="#suss-arhiv-000112">'Ponoven' ali 'ponovni'</ref>.</p>
               <p xml:id="suss-arhiv-000450.p24">Glej tudi: <ref target="#suss-arhiv-000113">'Neuraden' ali 'neuradni urad za jezik'</ref>.</p>
               <p xml:id="suss-arhiv-000450.p25">Glej tudi: <ref target="#suss-arhiv-000148">'Suh vodoodbojen' ali 'suhi vodoodbojni zaključni omet'</ref>.</p>
               <p xml:id="suss-arhiv-000450.p26">Glej tudi: <ref target="#suss-arhiv-000346">Kako uporabljati določne pridevnike?</ref>.</p>
            </div>
         </div>
         <div type="article" xml:id="suss-arhiv-000451"
              corresp="http://www2.arnes.si/~lmarus/suss/arhiv/suss-arhiv-000451.html">
            <head>Kako okrajšati naziv 'komunalni inženir'</head>
            <byline>Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000451.div1">
               <p xml:id="suss-arhiv-000451.p1">V mesecu juliju sem zaključil študij na Višješolskem zavodu EDC Kranj, program Komunala. Pridobil sem si strokovni naziv KOMUNALNI INŽENIR. Zanima me, kakšna bi bila okrajšava omenjenega strokovnega naziva.</p>
            </div>
            <div type="answer" xml:id="suss-arhiv-000451.div2">
               <p xml:id="suss-arhiv-000451.p2">Seveda najprej opravičilo za (enoletno) zamudo. Žal vam ob prvem iskanju po internetu pravega odgovora nismo znali dati, sami pa ga preprosto povedano nismo vedeli. Ko sem tokrat malo pobrskal po internetu in drugih razpoložljivih virih, sem naletel na tale pravilnik Ministrstva za znanost in visoko šolstvo:</p>
               <p xml:id="suss-arhiv-000451.p3">http://www.mvzt.gov.si/fileadmin/mvzt.gov.si/pageuploads/doc/dokumenti_visokosolstvo/zakonodaja_VS/SeznamStrokovnihDodipNaslovi.pdf</p>
               <p xml:id="suss-arhiv-000451.p4">Vašega naziva noter sicer ni, je pa naveden, vsaj po imenu sodeč, vam bližnji naziv 'univerzitetni diplomirani inženir vodarstva in komunalnega inženirstva' oz. 'univerzitetna diplomirana inženirka vodarstva in komunalnega inženirstva', ki ga pridobijo študenti na študijski smeri 'Vodarstvo in komunalno inženirstvo' Fakultete za gradbeništvo in geodezijo Univerze v Ljubljani. Omenjeni naziv se krašja v 'univ. dipl. inž. vod. in kom. inž.'.</p>
               <p xml:id="suss-arhiv-000451.p5">Ker je beseda 'komunalnega' okrajšana kot 'kom.' in 'inženir' kot 'inž.', bi rekel, da je uradna okrajšava vašega naziva 'komunalni inženir' kar 'kom. inž.'.</p>
               <p xml:id="suss-arhiv-000451.p6">Ko sem brskal po spletu, sem sicer naletel na celo vrsto nazivov, ki so sorodni vašemu:<lb/>DIPL. GRADB. KOM. ING.<lb/> DIPL. GEO. KOM. ING.<lb/> univ. dipl. geod. kom. inž.<lb/> univ. dipl. inž. vod. kom. inž.<lb/> UNI. vod. in kom. inž.<lb/> kom. inž.<lb/> kom. ing.</p>
               <p xml:id="suss-arhiv-000451.p7">vendar kaj drugega kot to, da se za vaš naziv uporablja tako 'kom. ing.' kot 'kom. inž.' nisem uspel izvedeti. Odgovorili smo torej na vprašanje, kako krajšati 'komunalni'. Ostane torej le še vprašanje ali je boljše pisati 'ing.' ali 'inž.'.</p>
               <p xml:id="suss-arhiv-000451.p8">Sodeč po pravilniku Ministrstva za VZT, je bolj pravilno pisati 'inž.'. Dejanska raba pa kaže na precej izenačen status okrajšav 'ing.' in 'inž.'. Sodeč po zbirki besedil Nova beseda, dobite jo na strani http://bos.zrc-sazu.si/s_beseda.html, vsebuje pa predvsem besedila iz dnevnika Delo, je rahlo v prednosti okrajšava 'inž.', torej ta, ki je tudi uradno predpisana, saj se v omenjeni zbirki pojavlja 385 krat, okrajšava 'ing.' pa "le" 323 krat. To razmerje moči med 'ing.' in 'inž.' morda ne odraža prave slike pogostosti obeh nazivov, saj je je Delo le en lektoriran časopis (Delo ima lastne lektorje, ki vsa objavljena besedila pregledajo, ti pa imajo zelo verjetno približno enak pogled na to, kaj je pravilno), kljub vsemu pa kaže na to, da je raba precej manj jasna, kot to svetuje zgoraj omenjeni pravilnik ministrstva. Ker torej v rabi soobstajata obe možnosti, vam težko rečemo, katera je primernejša oziroma razumljivejša, zelo verjetno sta obe približno enako razumljivi.</p>
               <p xml:id="suss-arhiv-000451.p9">Torej, pravega odgovora vam žal ne moremo dati. Zelo verjetno je uradna okrajšava vašega naziva 'kom. inž.' in zelo verjetno bi bila enako dobro razumljena tudi okrajšava 'kom. ing.', vendar vam vsaj zaradi predpisane uradnosti prve različice, svetujemo, da jo uporabljate tudi vi.</p>
               <p xml:id="suss-arhiv-000451.p10">(avgust 2006)</p>
            </div>
         </div>
         <div type="article" xml:id="suss-arhiv-000452"
              corresp="http://www2.arnes.si/~lmarus/suss/arhiv/suss-arhiv-000452.html">
            <head>Aerodrom Ljubljana ali Letališče Ljubljana</head>
            <byline>Franc Marušič in Rok Žaucer</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000452.div1">
               <p xml:id="suss-arhiv-000452.p1">Upam, da ne bo preveč nesmiselno vprašanje, pa vendar.</p>
               <p xml:id="suss-arhiv-000452.p2">Katera beseda je "lepša" in katera bolj primerna (v primeru, da se razlikuje), za uporabo kot napis na glavnem potniškem terminalu na slovenskem letališču/aerodromu, letališče ali aerodrom ? In predvsem zakaj? (kot slovenska beseda, za tujce po poskrbljeno posebej)</p>
            </div>
            <div type="answer" xml:id="suss-arhiv-000452.div2">
               <p xml:id="suss-arhiv-000452.p3">Ker ne bi bili radi zakonodajalci, ki odločajo, kaj je prav in kaj narobe, vam ne bomo neposredno odgovorili, katera beseda je lepša oziroma primernejša. Bomo pa navedli argumente za eno ali drugo možnost ter jih obenem pokomentirali. Sevedo bo iz predstavljenih argumentov in naših komentarjev jasno vidno, kateri možnosti dajemo prednost, vendar naj že sedaj povem, da so to le naša mnenja in naše lastne preference, ki vam jih nimamo namena vsiljevati. Morda boste podane argumente vi ovrednotili drugače, morda ste sami pomislili še na kak argument, ki nam ni prišel na misel... Namen našega razmišljanja je torej predvsem, da bi vam pomagal pri izdelavi lastnega mnenja. Da ne bi preveč kompliciral, bom 'letališče' in 'aerodrom' vedno pisal z malo začetnico, četudi bi bil v rabi, kot jo opisujete, dejanski napis verjetno 'Letališče/Aerodrom Ljubljana (ali Brnik)'.</p>
               <p xml:id="suss-arhiv-000452.p4">Za začetek smo pogledali v Slovar slovenskega knjižnega jezika, kjer najdemo obe besedi, tako 'letališče' kot 'aerodrom', vseeno pa slovar daje 'letališču' nekakšno prednost oziroma ji pripisuje status bolj osnovne besede. Beseda 'aerodrom' je namreč pojasnjena tudi s sopomenko 'letališče', medtem ko je beseda 'letališče' pojasnjena brez uporabe sopomenke 'aerodrom':</p>
               <p xml:id="suss-arhiv-000452.p5">aerodróm -a m prostor za vzletavanje in pristajanje letal; letališče: civilni, vojaški aerodrom</p>
               <p xml:id="suss-arhiv-000452.p6">letalíšče -a s (í) prostor za vzletanje in pristajanje letal: graditi letališče; letalo se spušča nad letališče; na letališču je visokega gosta pozdravil predsednik vlade / civilno, matično, vojaško letališče/ letališče na Brniku</p>
               <p xml:id="suss-arhiv-000452.p7">Beseda 'aerodrom' se nahaja še v treh drugih geslih:</p>
               <p xml:id="suss-arhiv-000452.p8">aero... ali áero... in aêro... prvi del zloženk 1. nanašajoč se na zrak: ... <lb/>2. nanašajoč se na letalo ali letalstvo: aerodrom, aeronavtika / aerovlek in aero vlek</p>
               <p xml:id="suss-arhiv-000452.p9">aerodrómski -a -o prid. nanašajoč se na aerodrom; letališki: aerodromska signalizacija / aerodromsko podjetje Ljubljana-Brnik</p>
               <p xml:id="suss-arhiv-000452.p10">bázen [...] bazno taborišče odprave / bazni aerodrom</p>
               <p xml:id="suss-arhiv-000452.p11">Beseda 'letališče' pa je precej bolj pogosta, saj se pojavlja še v 31 drugih geslih, naprimer:</p>
               <p xml:id="suss-arhiv-000452.p12">civílen [...] 1. ki se ne nanaša na vojsko, vojake: civilni in vojaški invalidi; šel bo za civilnega pilota; civilna oblast na osvobojenem ozemlju; je v civilni službi; civilno letališče; [...]</p>
               <p xml:id="suss-arhiv-000452.p13">dolèt [...] dosega cilja z letom: [...] dolet letala na letališče / na letališču so uredili progo za dolet za pristajanje [...]</p>
               <p xml:id="suss-arhiv-000452.p14">króženje [...] glagolnik od krožiti: [...] po večurnem kroženju nad mestom se je spustil na letališče [...]</p>
               <p xml:id="suss-arhiv-000452.p15">'Letališče' ni bolj pogosta beseda zgolj v omenjenem slovarju, temveč tudi širše v slovenskih besedilih. V zbirki lektoriranih besedil (predvsem iz časnika Delo) Nova beseda (http://bos.zrc-sazu.si/s_beseda.html) se niz 'letališč*' (s takšnim nizom najde iskalnik na omenjeni strani tudi vse druge sklonske oblike besede 'letališče') pojavlja 9175-krat. V isti zbirki besedil ima niz 'aerodrom*' le 974 pojavitev. (Dejansko niz 'aerodrom*' vključuje tudi vse potencialne izpeljanke iz te osnove, medtem ko niz 'letališč*' vključuje le del izpeljank, ne pa izpeljank kot 'letališki' -- če iščemo pogostost z nizom 'letališ*', ki zajame tudi te, dobimo 10203 zadetkov, torej je ob taki primerjavi razlika še malo večja.)</p>
               <p xml:id="suss-arhiv-000452.p16">Do podobnega rezultata pridemo tudi, če iščemo po svetovnem spletu s pomočjo iskalnika najdi.si. 'Letališče' se v vseh svojih različicah (iskalec najdi.si sam poišče vse sklonske različice besede 'letališče') nahaja na 80421 straneh, medtem ko se 'aerodrom' nahaja le na 23069 straneh. Razlika v prid 'letališču' je tu sicer manjša kot v prej omenjeni zbirki besedil, a je še vedno zelo velika. (Zmanjšuje jo tudi kakšna ne tako redka hrvaška stran, ki jo najdemo med zadetki za 'aerodrom'; in spet lahko dodamo tudi to, da iskalni niz 'letališče' sicer vključuje vse sklonske oblike te besede, ne vključuje pa izpeljank kot 'letališki'.) Od obeh besed je torej 'letališče' v slovenščini daleč bolj pogosta in običajna slovenska beseda. In pri omenjenih podatkih iz Nove besede in s slovenskih spletnih strani lahko še dodamo, da je večina pojavitev besede 'aerodrom' rabljena kot del lastnega imena podjetja (npr. ''Aerodrom Ljubljana je v preteklem letu ustvaril 4,582 milijarde tolarjev prihodkov iz prodaje [...]''; Delo, 28. 2. 2001) -- pri teh pojavitvah v veliki meri torej niti ni šlo za piščevo izbiro med dvema tekmujočima izrazoma, torej 'letališče' in 'aerodrom', ampak je pisec uporabil 'aerodrom' kot del fiksnega lastnega imena podjetja (prim. tudi načelno zamenljivost besed 'luka' in 'pristanišče' v govorjenju o koprskem ali kakšnem drugem pristanišču, in pretežno fiksnost v govorjenju o podjetju 'Luka Koper').</p>
               <p xml:id="suss-arhiv-000452.p17">Bežno smo že omenili izpeljanke iz 'letališča' in 'aerodroma', a brez komentarja. Dodajmo zdaj, da je beseda 'letališče' običajnejša tudi zaradi zvez, v katerih se pojavlja in v katerih se beseda 'aerodrom' preprosto ne uporablja. Slovar slovenskega knjižnega jezika pridevnik 'aerodromski' sicer navaja, a veliki večini verjetno ta beseda zveni sistemsko/slovnično možna, vendar praktično neobstoječa. Tudi v Novi besedi in na slovenskih spletnih straneh je praktično ne zasledimo. Po drugi strani pridevnik 'letališki' zveni povsem običajno, naslednje zveze pa so ustaljene in pogoste.<lb/>- 'letališki delavec'<lb/> - 'letališka taksa/pristojbina'<lb/> - 'letališke steze'<lb/> - 'letališka stavba'<lb/> Nadomestitev pridevnika 'letališki' s pridevnikom 'aerodromski' v tovrstnih zvezah se sliši čudno in navzkriž z ustaljeno rabo. Nenazadnje imamo po Sloveniji verjetno več 'Letaliških ulic/cest', 'Aerodromske' pa nobene. Na 'Letališki cesti' recimo domuje mariborsko letališče, ki je v lasti podjetja Aerodrom Maribor d.o.o. Slovar slovenskega knjižnega jezika navaja tudi izpeljanko 'letališčnik', tovrstno izpeljanko iz osnove 'aerodrom' pa si je že res težko predstavljati. Tudi s stališča rabe izpeljank -- predvsem pridevniških -- iz 'letališča' in 'aerodroma' je torej nekako bolj osnovna oziroma uporabna beseda 'letališče'.</p>
               <p xml:id="suss-arhiv-000452.p18">Glede besede 'aerodrom' lahko še povem, da jo po mojem sicer povsem impresionističnem opažanju (zadnja leta se okoli mene relativno veliko govori o letalskih potovanjih, letališčih, avijonih) v Ljubljani pogosto slišim praktično samo od 80-letnega znanca, od koga mlajšega pa ne. Pa naj dodam, da ta znanec običajno govori tudi o 'aeroplanu', ne o 'avijonu' ali 'letalu', pri čemer je 'aeroplan' vsekakor beseda, ki se v rabi danes pojavlja vse manj (to omenja tudi Slovar slovenskega knjižnega jezika). Ni torej izključeno, da se je beseda 'aerodrom' torej nekoč rabila več, kot se danes.</p>
               <p xml:id="suss-arhiv-000452.p19">Če delno povzamemo, s stališča pogostosti oziroma običajnosti poimenovanja v današnji rabi bi bil napis 'letališče' torej bolj smiseln od napisa 'aerodrom'. Po hitrem ogledu domače strani ljubljanskega letališča bi rekel, da ko ne gre za ime podjetja, se tudi na njihovih straneh (http://www.lju-airport.si) večkrat pojavlja 'letališče' kot pa 'aerodrom'. (Na angleških straneh je 'letališče' prevedeno kot 'airport'.)</p>
               <p xml:id="suss-arhiv-000452.p20">Po drugi strani pa bi lahko rekli, da je napis 'aerodrom' bolj smiseln zato, ker je tudi uradno ime podjetja, ki upravlja z brniškim letališčem, 'Aerodrom Ljubljana d.d.'. Mimogrede, po tem vzorcu so poimenovana tudi druga letališča v Sloveniji ('Aerodrom Maribor d.o.o., Aerodrom Portorož d.o.o., Aerodrom Slovenj Gradec d.o.o. itd.). Vendar je tu treba dodati, da je to vseeno samo ime podjetja, ki upravlja z letališčem, ne pa dejansko ime letališča. To je razvidno že iz domače strani ljubljanskega letališča, kjer je med drugim zapisano ''Letališče Ljubljana upravlja delniška družba Aerodrom Ljubljana.'' Če je tako, potem bo tudi, če se upravljalec letališča jutri zamenja, novi upravljalec pač še vedno upravljal 'Letališče Ljubljana', neglede na ime novega upravljalca. Nenazadnje tudi URL naslov ljubljanskega letališča (www.lju-airport.si) besede 'aerodrom' sploh ne vsebuje, neglede na ime upravljalca letališča. Ime podjetja, ki z letališčem upravlja, je pač deloma neodvisno od imena letališča, in argument uradnosti imena torej odpade, saj govorimo o napisu na glavni letališki stavbi, ki primarno predstavlja letališče, ne podjetja, ki z letališčem upravlja. (Mimogrede, pomenljivo je tudi, da Agencija Republike Slovenije za okolje imenuje svoje meteorološke postaje Letališče Brnik, Letališče Maribor, Letališče Portorož.)</p>
               <p xml:id="suss-arhiv-000452.p21">Še en vidik, ki bi morda lahko bil argument za rabo besede 'aerodrom', je to, da naj bi bilo to poimenovanje mednarodno ali pa vsaj bolj razumljivo za tujce, vendar tudi tu stvar ni tako jasna. 'Aero-' je sicer res grško-latinična osnova, ki jo v slovenščini srečamo še npr. v 'aerodimanika', 'aerobika', 'aeroplan', pa tudi v drugih jezikih, predvsem evropskih, se 'aero' pojavlja kot del besede v tvorjenkah s podobnimi pomeni -- 'aero' je kot del besede torej vsaj za marsikakšnega evropejca hitro prepoznavna prvina. Tudi '-drom' je grškega izvora in ga v slovenščini srečamo še npr. v 'velodrom', 'hipodrom', 'avtodrom', in spet se v tvorjenkah s podobnimi pomeni ta prvina pojavlja tudi še marsikakšnih drugih jezikih, predvsem evropskih. Ampak beseda 'aerodrom' pa je že manj jasno splošna. Beseda 'aerodrom' oziroma zapisne različice te besede se sicer pojavljajo v precej tujih jezikih, vsaj evropskih, vendar imajo te besede po večini jezikov očitno nekako drugoten status; v angleščini (predvsem britanski) obstaja beseda 'aerodrome', a je običajnejša beseda za letališče 'airport', v francoščini obstaja 'aérodrome', a je običajnejša beseda za letališče 'aéroport', v italijanščini obstaja 'aerodromo', a je običajnejša beseda za letališče očitno 'aeroporto' itd. Na internetu sem našel dve evropskounijski strani, ki imata nekakšen spisek lokalnih izrazov za 'letališče', in sodeč po teh spiskih ni 'aerodrom' (oziroma lokalna različica) razen v grščini osnovna beseda praktično nikjer, čeravno ima kar nekaj teh jezikov tudi tako besedo. (Tudi za slovenščino spiska navajata izraz 'letališče'.) Spiska si lahko ogledate tule:<lb/>
                  <ref target="http://www.eionet.europa.eu/gemet/concept?cp=267&amp;langcode=sl">http://www.eionet.europa.eu/gemet/concept?cp=267&amp;langcode=sl</ref>
                  <lb/>
                  <ref target="http://europa.eu.int/eur-lex/lex/LexUriServ/LexUriServ.do?uri=CELEX:32005D0485:FI:HTML">http://europa.eu.int/eur-lex/lex/LexUriServ/LexUriServ.do?uri=CELEX:32005D0485:FI:HTML</ref>
                  <lb/> Še en širši spisek, ki se ne omejuje na države EU, najdete tule:<lb/>
                  <ref target="http://www.logos.it/pls/dictionary/new_dictionary.gdic.st?phrase_code=4926154">http://www.logos.it/pls/dictionary/new_dictionary.gdic.st?phrase_code=4926154</ref>
                  <lb/> 'Aerodrom' bi sicer lahko videli kot nekakšen kompromis med mednarodnostjo in slovenskostjo, ki jo zahteva nova zakonodaja, saj je 'aerodrom' po eni strani slovenska beseda -- zapisana je pač v Slovarju slovenskega knjižnega jezika -- po drugi strani pa še vedno toliko mednarodna, da bi jo kak angleško govoreči tujec in pa marsikak evropejec verjetno razumel. Vendar pravite, da bo za tujce tako ali tako poskrbljeno posebej. In če bosta drug ob drugem stala dva napisa, npr. 'Ljubljana Airport - Letališče/Aerodrom Ljubljana', bo neglede na mednarodno večjo ali manjšo prepoznavnost slovenske besede vsakdo takoj ugotovil, kaj ta beseda pomeni (četudi mu po svoje niti ne bo namenjena).</p>
               <p xml:id="suss-arhiv-000452.p22">Nenazadnje pa lahko še dodamo, da je -- kot že omenjeno -- "mednarodni" URL naslov ljubljanskega letališča www.lju-airport.si, kar sugerira, da je tudi podjetje 'Aerodrom Ljubljana' sklenilo, da je angleški 'airport' danes bolj mednaroden kot 'aerodrom'. Temu pritrjujejo celo ureditve na letališčih, kot je npr. beograjsko, ki se v lokalnem jeziku, v tem primeru srbščini, imenujejo 'aerodrom' ('Aerodrom Nikola Tesla Beograd'), pa so si za mednarodno poslovanje vendarle omislili 'airport' ('Belgrade Nikola Tesla Airport').</p>
               <p xml:id="suss-arhiv-000452.p23">No, še posebej če bo za tujce poskrbljeno posebej, res ni neposrednega razloga, da bi se odločali za izraz 'aerodrom' z argumentom mednarodnosti. Morda celo nasprotno, namreč slovenski del napisa, četudi je tujcem namenjen poseben napis, vseeno pošilja tudi sporočilo tujcu, ne le domačemu potniku. In s tega stališča se da celo trditi, da z napisom 'letališče' tujce koristno seznanjamo z najobičajnejšim lokalnim poimenovanjem letališča, torej z besedo, za katero jim med bivanjem v Sloveniji vsekakor lahko pride prav, če jo poznajo. Morda bojo na poti nazaj spraševali za potna navodila do letališča ali kaj takega. V turističnih vodičih po raznih deželah je beseda za letališče tipično na seznamu besed, za katere vodič navaja, kako se jim reče v lokalnem jeziku -- za tem gotovo tiči domneva, da je poznavanje lokalnega izraza za letališče za tujca koristna informacija. Po drugi strani pa je tudi neglede na uporabnost te informacije tak napis lahko pač del prijaznega lokalno specifičnega pozdrava tujcu. (Dejansko ob pristanku na letališču potnik tipično ve tako to, da je na letališču, kot tudi to, na katerem letališču je; torej se da kot namen takega napisa res videti tudi zgolj pozdrav prispelemu potniku.) In če je tako, če je torej napis na glavnem potniškem terminalu hkrati tudi prvi stik tujcev s slovenščino (če ne priletijo z Adrijinim letalom) in s tem torej tudi predstavlja lokalno prebivalstvo in lokalni jezik, potem je zopet bolj smiselno napisati nekaj, kar je neizpodbitno slovenska beseda, torej 'letališče', še posebej, če je to tako ali tako najobičajnejši izraz. (Če gre za napis na dovozni/parkiriščni strani terminala, se argument koristne informacije sicer zmanjša, vendarle pa nikakor ni rečeno, da marsikak ravnokar prileteli potnik ob odhodu z letališča tega napisa ne bo opazil; zmanjša se tudi drugi argument, vendar se tudi tu ne zdi napačno, če tujca ob odhodu iz naše dežele za konec še malo požgečkamo z lokalno specifiko.)</p>
               <p xml:id="suss-arhiv-000452.p24">Na internetu sem naletel tudi na tole stran, kjer so slike številnih nemških letališč: <ref target="http://www.skyscrapercity.com/showthread.php?t=319139">skyscrapercity.com/showthread.php?t=319139</ref>. Kakor je razvidno iz slik, lahko napise (tako tiste nad letališko ploščadjo, kot tiste nad parkirišči) razvrstimo v tri katergorije:<lb/>1. samo ime kraja: Frankfurt am Main, Berlin Tegel, Hannover ...<lb/> 2. angleško ime: Koeln/Bonn - Konrad Adenauer Airport, Nuernberg Airport ...<lb/> 3. nemško ime: Flughafen Berlin-Schoenefeld, Flughafen Bremen, Flughafen Frankfurt am Main (slikica načrtovanega terminala 3) ...<lb/> Dejstvo, da imajo terminali na nekaterih velikih in mednarodno pomembnih letališčih ime izpisano samo v lokalnem jeziku, nam mogoče tudi za Ljubljano porodi dvom, ali je poseben mednarodni/tujejezični napis sploh potreben. Odločiti se je pač treba, ali se nam tujega potnika zdi potrebno oziroma smiselno poleg z lokalno specifiko pozdraviti tudi po mednarodno ...</p>
               <p xml:id="suss-arhiv-000452.p25">Naj za zaključek na kratko povzamemo. S stališča slovenskega napisa kot sporočila slovenskim potnikom se zdi 'letališče' bolj smiselno, saj je ta beseda pogostejša, pa tudi bolj produktivna s stališča izpeljav. Argument mednarodnosti kot podpora izrazu 'aerodrom', kot smo nakazali z rabo v tujih jezikih in kot pač diktira angleščina kot trenutna svetovna lingua franca, ni zelo prepričljiv, povrhu pa ste še zapisali, da bo za tujce tako ali tako poskrbljeno posebej. Kot ne najbolj prepričljiva podpora rabi besede 'aerodrom' se nam je pokazal tudi argument enakosti z imenom trenutnega upravljalca ljubljanskega letališča. In s stališča slovenskega napisa kot sporočila tujim potnikom se vsaj po eni strani zdi raba najbolj tipičnega slovenskega izraza, torej 'letališča', bolj smiselna. V bistvu nam za uporabo besede 'aerodrom' v omenjenem napisu ni uspelo najti kakega zares dobrega argumenta.</p>
               <p xml:id="suss-arhiv-000452.p26">(avgust 2006)</p>
            </div>
            <div type="comment" xml:id="suss-arhiv-000452.div3">
               <p xml:id="suss-arhiv-000452.p27">Ne vem, kaj naj rečem? Res NAJLEPŠA HVALA!</p>
            </div>
         </div>
         <div type="article" xml:id="suss-arhiv-000453"
              corresp="http://www2.arnes.si/~lmarus/suss/arhiv/suss-arhiv-000453.html">
            <head>Uporaba moške in ženske oblike znotraj istega stavka</head>
            <byline>Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000453.div1">
               <p xml:id="suss-arhiv-000453.p1">Zanima me, kako je pravilnejši zapis, če želim v enem stavku uporabiti moško in žensko obliko glagola in samostalnika.</p>
               <p xml:id="suss-arhiv-000453.p2">zmogel/-a ali zmogel/a ali zmogel(a)<lb/>junak/-inja ali junak/inja ali junak(inja)</p>
            </div>
            <div type="answer" xml:id="suss-arhiv-000453.div2">
               <p xml:id="suss-arhiv-000453.p3">Odgovor bo temeljil predvsem na smiselnosti, kakor jo razumem sam, ter na rabi, kakor sem jo uspel zaslediti. Za odgovor o smiselnosti se velja vprašati, kaj naj bi stvar pomenila in kako naj bi se brala. Zapis je očiten, tak zapis skuša na najkrajši način zaobjeti moško in žensko obliko glagola, pridevnika ali samostalnika. Smiselnost kratkega zapisa je seveda vezana na njegov pomen, ki je najočitnejši ravno iz daljših različic. Tu je treba dodati, da se raba obeh oblik uporablja vsaj v dveh različnih položajih. Uporabi le enega spola se običajno izognemu v različnih obrazcih, ki so namenjeni komurkoli, torej tako moškim kot ženskam, vendar ker v naprej ne moremo vedeti, komu, napišemo na obrazec oba spola; enega bodo brale ženske, drugega moški. Le enemu spolu se običajno izogibamo tudi v različnih pozivih, ki so namenjenim vsem skupaj, istočasno pa vemo, da so med naslovljenci tako moški kot ženske. Obravnavali bomo obe rabi, ni pa nujno, da bomo za obe rabi predlagali dva različna zapisa.</p>
               <p xml:id="suss-arhiv-000453.p4">Poglejmo najprej, kako bi zapisovali obe obliki v besedilih, ki so namenjeni vsem. Zanima nas torej situacija, kjer moramo nasloviti tako moške kot ženske hkrati. Katera od krajših različic zapisa je boljša, je najlažje ugotoviti iz daljše oblike, torej iz izvirne oblike za okrajšavo. Daljšo različico lahko ugotovimo tudi iz načina branja teh krajšav. Ker poševnic in oklepajev pač ne moremo brati, se v takih primerih zatečemo v originalno neskrajšano obliko. V pozivih se mi zdi najustreznejša oblika naslavljanja recimo 'tovariši in tovarišice', 'junaki in junakinje' oziroma kasneje tekom govora '[prepričan sem, da boš] zmogel oziroma zmogla [z odliko končati šolo]'. Morda je v takih primerih smiselneje govoriti v množinskih oblikah '[po končani šoli boste] zmogli oziroma zmogle [doseči še marsikaj]', '[vem da ste] pametni oziroma pametne [a vendar sem vam želel povedati ...]'. Obe obliki bo verjetno vedno povezoval nekakšen veznik, ali 'in' ali 'oziroma'. Sedaj moramo samo še za oba veznika najti pisno ustreznico. Zdi se mi, da je najboljša ustreznica takšnih veznikov ravno poševnica. Če je to res, potem smo iz izbora izločili različico z oklepajem. Dejansko se zdi, da je v tej rabi različica z oklepajem slabša saj oklepaj označuje neobvezne vsebine. V konkretnem primeru bi to pomenilo, da naslavljamo ali junaka ali junakinjo, ne pa oba hkrati. V kolikor se strinjate z zožanjem izbora na obe različici s poševnico, lahko nadaljujemo. Od tu se zdi odgovor nekoliko lažji. Pomišljaj se običajno rabi za označevanje delov besed. Postavlja se ga na mesto, kjer se obrazilo stika z besedo. S pomišljajem tako pokažemo, da je tisto, s čimer se stika, samo obrazilo ter da se to obrazilo stika s preostalim delom besede na tej in tej strani. Ob upoštevanju smiselnosti uporabe pomišljaja lahko zaključimo, da je v tej rabi najprimernejša krajšava 'junak/-inja' oziroma 'zmogel/-a'. Raba poševnice brez pomišljaja bi navajala na nepravilno branje, da je izbira med 'junak' in 'inja', ki je kot branje sicer nelogično in nam zato morda niti ne pride na misel, četudi dejansko obstaja kot možnost.</p>
               <p xml:id="suss-arhiv-000453.p5">Druga raba takšnih okrajšav je v obrazcih (pa tudi kje drugje), kjer vedno nagovarjamo eno samo osebo, bodisi žensko bodisi moškega. Veznik v takem primeru je 'ali' (lahko pa tudi 'oziroma'). Tudi 'ali' se načeloma lahko zapisuje s poševnico, tako da bi bila tudi v tej rabi različica 'junak/-inja' smiselna. Obstaja pa tudi druga možnost. Veznik 'ali' navaja na neobvezne vsebine, ki jih lahko izrazimo z oklepajem. Če imamo torej možnost, lahko v takšnih primerih zapišemo tudi '[Spodaj] podpisan(a) _____ [izjavljam ...]'. Pri oklepajni različici se pojavi težava pri dvojnicah, ki niso tako enostavno sestavljive. Do tega pridemo že pri neimenovalniških sklonih 'junaka(inje)'. Takšen zapis bi se bral seveda napačno, saj 'junakainje' ni pravilna oblika ženskega spola. Zaradi takšnih težav se zdi boljši zapis s poševnico, kjer je zamenjava končnice precej lažje razumljiva.</p>
               <p xml:id="suss-arhiv-000453.p6">Na kratko povedano, najbolj smiselna se zdi različica 'junak/-inja', vendar se v določenih rabah tudi 'junak(inja)' zdi smiselna. Zapis z oklepajem pa ima tudi kakšno prednost. Ena je vsekakor lažja berljivost, saj zapis uporablja manj nenavadnih znakov in se nasploh zdi lažje razumljiv. V končni fazi se boste še vedno morali sami odločiti kakšen zapis boste uporabili. Ne zdi se tako pomembno, kašnega boste izbrali. Precej bolj pomembno se zdi, da izbrano različico uporabljate dosledno vsaj znotraj enega teksta. Menjavanje med različicami bi lahko dalo slutiti, da ima za vas vsaka svoj specifičen pomen ter da jih ne uporabljate za isto stvar, to pa bi lahko povzročilo zmedo pri bralcu oziroma naslovljencu.</p>
               <p xml:id="suss-arhiv-000453.p7">Za konec bi še dodal, da je tako krajšanje -- ko poskušamo prihraniti prostor -- smiselno predvsem v raznih obrazcih, napisih in na splošno sporočilih, ki niso namenjeni glasnemu branju. Kadar pa gre za sporočila, ki so namenjena glasnemu branju (še posebej če bodo morda brana brez predhodnega ogleda besedila), pa se zdi najbolj smiselno dati bralcu oziroma interpretu besedila vso možno pomoč pri branju -- običajno je pač v piščevem interesu, da se interpret pri branju piščevega besedila ne zapleta po nepotrebnem, oziroma da se čim manj prepušča naključju. V tem primeru se torej zdi najbolj smiselno izogibati vsakim krajšavam, ki bi lahko branje zmotile, kar dosežemo s nekrajšanim izpisom, npr. 'prepričan sem, da boš zmogel oziroma zmogla z odliko končati šolo'.</p>
            </div>
            <div type="comment" xml:id="suss-arhiv-000453.div3">
               <p xml:id="suss-arhiv-000453.p8">hvala za izčrpen odgovor. Super je.</p>
            </div>
            <div type="answer" xml:id="suss-arhiv-000453.div4">
               <p xml:id="suss-arhiv-000453.p9">(maj 2006)</p>
            </div>
         </div>
         <div type="article" xml:id="suss-arhiv-000454"
              corresp="http://www2.arnes.si/~lmarus/suss/arhiv/suss-arhiv-000454.html">
            <head>Vejica za besedico 'a'</head>
            <byline>Rok Žaucer</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000454.div1">
               <p xml:id="suss-arhiv-000454.p1">Zanima me, ali se v naslednejm primeru piše vejica za a:</p>
               <p xml:id="suss-arhiv-000454.p2">A, če otroku uspejo na primeren način razložiti, da ...</p>
            </div>
            <div type="answer" xml:id="suss-arhiv-000454.div2">
               <p xml:id="suss-arhiv-000454.p3">Na kratko bi lahko rekli, da v vašem stavku vejice pred 'če' zelo verjetno ni smiselno postavljati -- vendar z dostavkom, da tega sklepa ne gre prehitro posploševati z vašega konkretnega primera niti na kakšne skoraj identične primere (naprimer, že ko bi v vašem stavku zgolj nadomestili besedico 'a' z 'ampak', bi odgovor ne bil tako enoznačen). Toliko na kratko in brez argumentiranja, sledi pa daljše razglabljanje.</p>
               <p xml:id="suss-arhiv-000454.p4">1.<lb/>Vejica naj bi bilo pomagalo, ki ga uporabljamo v grafičnem, pisnem jezikovnem sporočanju za ponazoritev nekaterih prvin iz govorjenega jezika, ki nam ob pisanju zaradi neglasovnosti medija pač niso na voljo. Glavna naloga vejice je vsaj po mojem mnenju to, da z njo v zapisanem jeziku ponazorimo premor (ali poseben intonacijski vzorec, ki ga vsaj potencialno lahko nadomestimo tudi s premorom), ki bi ga naredili z glasom, če bi isto sporočilo namesto skozi pisanje izrazili glasovno. Z drugimi besedami, tako kot klicaj prenaša iz govora v zapis vzkličnost, oziroma tako kot klicaj 'pomeni' vzkličnost, tako prenaša vejica iz govora v zapis premor, oziroma tako vejica 'pomeni' premor (oz. poseben intonacijski vzorec, ki ga lahko nadomesti tudi premor). Z vejico pisec bralcu sporoča, naj pri branju na tistem mestu naredi krajši premor (oz. poseben intonacijski vzorec). (Vejica ima sicer tudi drugačne rabe, vsekakor pa je ta najpogostejša in edina relevantna za vaš primer.)</p>
               <p xml:id="suss-arhiv-000454.p5">Na katerih mestih v povedih delamo ali lahko delamo premor (oziroma zakaj na nekaterih mestih ja in na drugih ne), ta trenutek niti ni pomembno; glavno je, da se zavemo, da to počnemo. Potem nam na vprašanje, kje to počnemo, pretežno tako ali tako odgovarja jezikovni čut, ki se ga ni treba formalno učiti, ampak smo ga usvojili kar nevede med svojim jezikovnim udejstvovanjem v otroštvu. Da ugotovimo, ali bi na posameznem mestu (lahko) naredili premor ali ne, načeloma ni torej treba nič drugega kot to, da si poved glasno preberemo in se poslušamo, kje smo naredili krajši premor (oz. kje smo uporabili poseben intonacijski vzorec, namesto katerega bi lahko naredili tudi premor).</p>
               <p xml:id="suss-arhiv-000454.p6">Če torej upoštevamo pravkar omenjeno načelo postavljanja vejice, torej da vejica 'pomeni' oziroma ponazarja premor (oz. poseben intonacijski vzorec, ki ga lahko nadomesti tudi premor), potem se verjetno strinjate, da v vašem stavku vejice med 'a' in 'če' ne bo. Tipično namreč tam ne delamo ne premora ne kakega posebnega intonacijskega vzorca, ampak niz 'a če' preberemo tekoče, kot eno enoto (skupaj s še kakšno sledečo besedo). To je torej en pogled na vaše vprašanje.</p>
               <p xml:id="suss-arhiv-000454.p7">2.<lb/>No, zdaj pa poglejmo še v Slovenski pravopis (SP), istočasno pa z dosedanje omejenosti na vaš konkretni primer naše razpravljanje razširimo tudi na druge podobne primere. Za začetek povem, da SP v svojih pravilih za postavljanje vejice v kar precejšnji meri zgolj sledi zgoraj omenjenemu načelu vejičnega signaliziranja premora.</p>
               <p xml:id="suss-arhiv-000454.p8">Oglejmo si nekaj konkretnih napotkov iz SP, vsaj za nek splošnejši kontekst napotkov iz SP. SP svetuje, da kadar prideta skupaj priredni in podredni veznik pred vmesnim odvisnikom, pišemo vejico samo pred prvim veznikom. SP daje naslednje primere:</p>
               <p xml:id="suss-arhiv-000454.p9">(1) Pridem sam, in če bo le mogoče, pripeljem še koga.<lb/>(2) Votlina je bila suha, in ker je ne doseže nobena sapica, tudi topla.<lb/> (3) Medveda je priklenil k stebru, in ko je spet prišel divji mož, sta se spoprijela.</p>
               <p xml:id="suss-arhiv-000454.p10">V (1) torej med prirednim veznikom 'in' in podrednim veznikom 'če' po SP ne postavljamo vejice. Dejansko se tudi zdi, da tudi če ne bi zapisali nobene vejice, bi bilo daleč najobičajnejše branje tega stavka brez kakršnegakoli premora med 'in' in 'če'. Enako velja za 'in ker' v (2) in za 'in ko' v (3). S tem napotkom gre SP proti svojemu siceršnjemu/splošnejšemu nasvetu, da pred podrednimi vezniki, kot je 'če', postavljamo vejico ('Pridem, če bom imel čas.'), razlog za odklon od siceršnjega nasveta pa tiči ravno v sledenju rabi premora (oz. posebne intonacije, ki jo lahko nadomesti tudi premor) v govoru. Običajno pred 'če' naredimo ali vsaj lahko naredimo premor ('Pridem, če bom imel čas.'), v (1) pa je bolj običajno premor narediti drugje, 'in' in 'če' pa združiti v nekakšno brezpremorno enoto (to je še bolj očitno, če formalni 'in' zamenjate z v govorjenem jeziku pogostejšim 'pa': 'Pridem sam, pa če bo le mogoče, pripeljem še koga.').</p>
               <p xml:id="suss-arhiv-000454.p11">Če skonstruiramo stavke kot (4a-d), po zgornjem napotku iz SP vejice med 'a'/'ampak' in 'ker'/'če' torej ne bo.</p>
               <p xml:id="suss-arhiv-000454.p12">(4a) Votlina je bila suha, a ker je skoznjo vlekel veter, precej mrzla.<lb/>(4b) Votlina je bila suha, ampak ker je skoznjo vlekel veter, precej mrzla.<lb/> (4c) Votlina je bila suha, a če je skoznjo potegnil veter, je vseeno zahladilo.<lb/> (4d) Votlina je bila suha, ampak če je skoznjo potegnil veter, je vseeno zahladilo.</p>
               <p xml:id="suss-arhiv-000454.p13">[Pri tem bi poudaril, da ne trdim, da se stavkov (1), (4b) in (4d) nikakor ne da povedati tudi tako, da med 'in'/'ampak' in 'če'/'ker' naredimo premor -- vsekakor se ga da. Pravim le, da je precej bolj običajno branje, ko premor naredimo samo pred 'in'/'ampak'. Če pa vseeno želimo bralcu signalizirati, da naj premor naredi pred 'če'/'ker', pa je moj nasvet, da tja postavimo vejico. Taka vejica bo šla sicer po eni strani proti SP, ker gre pač proti zgoraj omenjenemu specifičnemu navodilu, da med prirednim in podrednim veznikom ne postavljamo vejice, vendar bo po mojem mnenju istočasno v skladu s splošno naravnanostjo SP, namreč da z vejico sugeriramo premor, in če se nam zdi premor na tistem mestu potreben in ga hočemo za branje svojega besedila zagotoviti, bomo to pač naredili z vejico -- še močneje oziroma bolj očitno pa lahko premor v takem primeru signaliziramo npr. s pomišljajem pred 'če' (in za 'mogoče'), 'Pridem sam in -- če bo le mogoče -- pripeljem še koga. K temu se še vrnemo.]</p>
               <p xml:id="suss-arhiv-000454.p14">Temu napotku o nerabi vejice med prirednim veznikom in podrednim veznikom dejansko že SP dodaja naslednje. "Vejico pišemo pred prvo in pred drugo vezniško besedo, kadar priredni veznik zastopa opuščeni nadredni stavek." SP ponuja tale primer:</p>
               <p xml:id="suss-arhiv-000454.p15">(5) Nekaj pa vam obljubim, namreč [to vam obljubim], da kmalu spet pridem.</p>
               <p xml:id="suss-arhiv-000454.p16">Sicer se zdi, da primer (5) glede na navodilo, ki naj bi ga ponazarjal, ni najbolje izbran, saj pri besedi 'namreč' tu verjetno ne gre zgolj za vezniškost. Vseeno pa pokaže, da tudi SP svoje vodilo ponuja z malo rezerve, zavedajoč se, da vodilo ne pokriva vseh možnosti. Spodaj bomo videli še druge posebnosti, ki gotovo izstopajo iz dometa gornjega navodila in so vsaj do neke mere morda povezane tudi s primerom (5).</p>
               <p xml:id="suss-arhiv-000454.p17">Vsi dosedanji primeri so sicer drugačni od vašega v tem, da imajo vezniški sklop sredi stavka, ne na začetku, a to ob običajnem branju (glede vašega vprašanja) ne spremeni ničesar; tudi v (6) med 'ampak' in 'ker'/'če' tipično ne bo ne premora ne vejice.</p>
               <p xml:id="suss-arhiv-000454.p18">(6a) Res je, suho je bilo. Ampak ker je skozi votlino vlekel veter, nas je vseeno zeblo.<lb/>(6b) Res je, suho je bilo. Ampak če je skozi votlino potegnil veter, je vseeno zahladilo.</p>
               <p xml:id="suss-arhiv-000454.p19">3.<lb/>Res pa je, da ob pogledu na slovenske spletne strani ugotavljam, da marsikdo očitno 'ampak če' ločuje z vejico; predvsem na začetku povedi, vendar tudi sredi povedi. Kolikšen je delež te rabe, je težko ugotoviti, ker spletni iskalci vejice v iskalnem nizu ignorirajo. Če je delež te rabe majhen, potem zadeva ni signifikantna. Če je delež te rabe večji (ob predpostavki, da večina teh piscev z njo ne poskuša izraziti nič posebnega, le običajno branje), pa do neke mere ne moremo reči drugega, kot da tako SP s svojimi navodili kot zgoraj omenjeno vodilo o postavljanju vejic glede na govorni premor pač ignorirata dejansko rabo. No, čeprav sam sicer marsikdaj rečem, da se bo moral SP v takem primeru v končni fazi dejanski rabi pač prilagoditi, bi v tem primeru vendarle rekel, da je razširjanje vodila o načelnem postavljanju vejic glede na govorni premor smiselno. Ker gre za pisno označevanje nekega zelo osnovnega govornega pojava, taka konvencija namreč bralcu nudi precejšno pomoč pri branju; po drugi strani pa lahko raba/neraba premora pri branju včasih naredi celo razliko v pomenu, in tedaj je za pisca bistveno, da lahko bralcu pove, kakšno branje/pomen je nameraval zapisati. Zato se mi zdi govorni oz. bralni premor v pisanju vsekakor smiselno označevati. In če ga torej na tak ali drugačen način označujemo, je vejica vsekakor tisto ločilo, ki je izmed obstoječih ločil v slovenščini najbolj ustaljena za označevanje nekončnega premora, neglede na določen odklon v rabi (dejansko ima vejica to vlogo tudi v marsikaterem drugem jeziku). Seveda naj bo izobraževanje o tej rabi prizanesljivo in neškodoželjno, in priročniki kot SP bi morali verjetno to vodilo bolj jasno izpostaviti (v zadnjih izdajah SP si ga mora bralec sam sestaviti prek posameznih specifičnih podnavodil, kot splošno vodilo pa ni jasno in glasno zapisano nikjer). Moj odgovor na vaše vprašanje ostaja torej tudi v primeru, da se poleg zapisa brez vejice v dejanski rabi nezanemarljivo pogosto pojavlja tudi zapis z vejico, nespremenjen; še vedno zagovarjam, tako kot SP, zapis brez vejice.</p>
               <p xml:id="suss-arhiv-000454.p20">4.<lb/>No, možno pa je tudi, da ste vprašanje postavili zato, ker vas bega še neko manj pogosto branje, kjer ne le med veznikoma naredimo premor ampak prvi veznik tudi močno poudarimo, (7). (Možno je tudi, da kakšna od spletnih pojavitev vejice med 'ampak' in 'če' odseva to rabo, kar vse pa gotovo ne.)</p>
               <p xml:id="suss-arhiv-000454.p21">(7) Res je, suho je bilo. Aaampak -- ker je skozi votlino vlekel veter, nas je vseeno pasje zeblo.</p>
               <p xml:id="suss-arhiv-000454.p22">Močan poudarek na 'ampak' sem poskušal ponazoriti s tremi 'a'-ji (ker ni nujno, da bi se krepki tisk ali kaj podobnega ob prenosu po elektronski pošti ohranil), razmeroma dolg premor pa sem ponazoril s pomišljajem. Primer (7) bi lahko preubesedili tudi kot 'Res je, suho je bilo. Ampak neglede na to/Pa vendar/Ampak vseeno -- ker je skozi votlino vlekel veter, nas je vseeno pasje zeblo.' V nadaljevanju se osredotočam na to branje.</p>
               <p xml:id="suss-arhiv-000454.p23">Take rabe za besedo 'ampak' v Slovarju slovenskega knjižnega jezika ne zasledim posebej omenjene ali ponazorjene, pa tudi SP ne daje nobenih primerov, kjer bi 'ampak' nastopal v taki rabi, torej kjer bi bil vidno poudarjen in premorsko ločen. Možno je tudi, da bi kdo zatrjeval, da ta raba ni 'knjižna'. Vendar se mi močno zdi, da se vsaj v govorjenem jeziku brez dvoma pojavlja tudi v precej formalnih govornih položajih, npr. v govorih parlamentarnih poslancev, še toliko bolj pa bi se to upal trditi za isto rabo z besedo 'vendar'. [Saj bi poskusil poiskati kaj takega na spletu, ampak se po prvih pojavitvah z vejico res zdi, da sama pojavitev vejice med 'vendar'/'ampak' in 'če' še ne pomeni, da je pisec nujno poskusil izraziti to rabo, zadetkov s pomišljajem pa med prvimi zadetki ni, ciljno poiskati se jih pa tudi ne da, ker iskalci pomišljaj (skupaj z drugimi ločili) ignorirajo.] Nazaj k rabi iz primera (7). Ta raba v govorjenem jeziku vsekakor obstaja, zelo verjetno tudi ali pa celo predvsem v formalnih govornih položajih.</p>
               <p xml:id="suss-arhiv-000454.p24">Pri tej rabi smo veznik poudarili, s čimer verjetno poudarimo veznikov pomen, torej pomen nasprotja/protivnosti (tisti pomen, ki ta veznik loči od drugih veznikov) oziroma napovedi, da sledi zanikanje ali relativizacija prej izrečenega. Istočasno se zdi, da je ta raba naravna samo, če smo relativizacijo nečesa prej povedanega deloma že napovedali, ali eksplicitno, kot v (8a) to naredi drugi stavek, ali skozi splošnejši ton našega pisanja/govorjenja; istočasno za naravnost očitno potrebujemo tudi nadaljevanje z relaviziranjem, npr. s pogojnim odvisnikom s 'če' (ali z vzročnim odvisnikom s 'ker'...). Če tega ni, se zdi ta raba rahlo nenaravna, kar v (8b-c) ponazarjam z vprašajem pred primerom. Za primerjavo dodajam še (8d), ki kaže, da ob običajni rabi veznika 'ampak' (nepoudarjeno in brez sledečega premora) take nenaravnosti ni.</p>
               <p xml:id="suss-arhiv-000454.p25">(8a) Direktor pravi, da smo na dobri poti. In to vsekakor drži. Aaampak -- če pa on v preteklih letih ne bi naredil par slabih odločitev, bi bili pa danes že najmočnejši v državi.<lb/>(8b) ?Direktor pravi, da smo na dobri poti. Aaampak -- to ni dovolj!<lb/> (8c) ?Direktor pravi, da smo na dobri poti. In to vsekakor drži. Aaampak -- to ni dovolj!<lb/> (8d) Direktor pravi, da smo na dobri poti. Ampak to ni dovolj! / A to ni dovolj!</p>
               <p xml:id="suss-arhiv-000454.p26">Kot ste gotovo opazili, sem v primerih (7) in (8), ki so ponazarjali to manj običajno, poudarjeno rabo veznika, uporabljal samo 'ampak', medtem ko sem višje gor ob ponazarjanju običajne rabe dajal primere tako z 'ampak' kot z 'a' (ker ste v vprašanju uporabili 'a': 'A če uspejo otroku na primeren način razložiti, da ...'). Striktno izogibanje besedi 'a' v ponazarjanju manj običajne rabe ni naključje. Namreč 'a' je vsaj zame beseda, ki je ne moremo poudariti. Če 'a' na začetku stavka poudarim in za njim naredim premor, pomena nasprotja oziroma relativizacije prej izrečega bolj ali manj ne dobim, 'a' pa interpretiram kot tisti medmet, ki ga izustimo ob kakšnem dognanju (sopomenski z 'aha'), torej kot npr. v stavku 'Kdo pa zvoni ob tej uri? A, ti si!'. Za razliko od 'a'-ja pa besedi 'ampak' vsekakor lahko damo močan poudarek in ji s tem damo možnost omenjene rabe. Tako kot 'ampak' lahko na ta način rabimo tudi besedi 'vendar' in 'čeprav', pa tudi zveze, kot je 'po drugi strani'. Ti izrazi, ponazorjeni v (9), se seveda razlikujejo v svoji zvrstni vrednosti, stavek s 'po drugi strani' je vsekakor precej formalen, stavek s 'čeprav' pa najbolj pogovoren.</p>
               <p xml:id="suss-arhiv-000454.p27">(9a) Ampak -- če uspejo otroku na primeren način razložiti, da ...<lb/>(9b) Vendar -- če uspejo otroku na primeren način razložiti, da ...<lb/> (9c) In po drugi strani, če uspejo otroku na primeren način razložiti, da ...<lb/> (9d) Čeprav -- če pa uspejo otroku na primeren način razložiti, da ...<lb/> (9e) Ampak po drugi strani pa, če bojo uspeli otroku na primeren način razložiti, da ...</p>
               <p xml:id="suss-arhiv-000454.p28">Vsaka od omenjenih besed/zvez se tudi obnaša rahlo po svoje, kar vam gotovo pove vaš jezikovni čut. Naprimer, tako kot velja za 'ampak', lahko tudi 'vendar' iz (9b) uporabimo tudi na običajni način, brez poudarka in premora, (10) (kar v zapisu ponazarjam z odsotnostjo vejice/pomišljaja); s stavkom iz (9c) pa to ne gre, zato ga načeloma tudi nikdar ne bomo pisali brez vejice. Če pa ob 'če'-ju uporabimo zgolj 'pa', (11), pa premora niti nimamo kje napraviti; takih stavkov zato nikdar ne bomo pisali z vejico.</p>
               <p xml:id="suss-arhiv-000454.p29">(10) Vendar če uspejo otroku na primeren način razložiti, da ...<lb/>(11) Če pa uspejo otroku na primeren način razložiti, da ...</p>
               <p xml:id="suss-arhiv-000454.p30">In nadalje lahko vidimo, da čeprav se 'vendar' in 'ampak' v kar nekaj gornjih stavkih obnašata enako (oba imata tako običajno, nepoudarjeno rabo kot tudi poudarjeno rabo s sledečim premorom), se ne obnašata enako vedno in povsod. 'Ampak' (in tudi 'čeprav') namreč nikakor nima rabe s 'pa'-jem, ki jo 'vendar' izkazuje v (12a).</p>
               <p xml:id="suss-arhiv-000454.p31">(12a) Pa vendar, zmagamo lahko tudi brez njega.<lb/>(12b) *Pa ampak, zmagamo lahko tudi brez njega.<lb/> (12c) *Pa čeprav, zmagamo lahko tudi brez njega.</p>
               <p xml:id="suss-arhiv-000454.p32">5.<lb/>Če torej poleg običajne, nepoudarjene rabe veznika 'ampak' v govorjenem jeziku obstaja tudi poudarjena raba s sledečim premorom, še posebej če obstaja v formalnih govornih položajih, je verjetno, da jo bo kdo kdaj želel izraziti tudi v pisanju.</p>
               <p xml:id="suss-arhiv-000454.p33">Primerov, ki bi izpričevali to poudarjeno rabo veznika 'ampak'/'vendar' s sledečim premorom, v SP ne najdem, pravtako ne kakšne omembe take rabe. Edino, kar se najde glede pisanja vejice med prirednimi vezniki, kot je 'ampak', in podrednimi vezniki, kot je 'če', je zgoraj omenjeni napotek, da vejice ne pišemo. Omenil pa sem tudi že SP-jevo (implicitno) splošno vodilo, da vejico postavimo tam, kjer želimo bralcu sporočiti, da naj napravi premor, in na podlagi tega vodila bi sam, kot rečeno, za poudarjeno rabi 'ampak'-a s sledečim premorom vsekakor svetoval uporabo ločila za signalizacijo premora. No, naj ob tem za malo kredibilnosti dodam še kako rabo vejice, ki jo opisuje SP in za katero se zdi, da potrjuje to splošno vodilo SP-ja.</p>
               <p xml:id="suss-arhiv-000454.p34">SP recimo piše, da vejico pišemo med samostojno rabljenimi medmeti/medmetnimi zvezami in drugim besedilom (npr. 'Hudiča vendar, kaj pa norite!') in med samostojnimi členki in drugim besedilom (npr. 'No, pa vstopite!'; 'Pač, še ena rešitev je.'). Nisem prepričan, da se ne bi dalo tudi za npr. 'in po drugi strani' v rabi 'In po drugi strani, če...' reči, da gre za rabo, ki je zelo blizu pravkar omenjenim primerom, za katere SP svetuje pisavo z vejico; in če je tako, ta dva nasveta SP-ja posledično govorita tudi v prid rabi vejičnega ločevanja veznika 'ampak' (in 'vendar', 'čeprav') v njegovi poudarjeni in predpremorski, nekako 'samostojni' rabi. Nadalje v SP piše tudi, da je "pisanje ali opuščanje vejice pri nekaterih členkih odvisno od stilnega poudarka takih izrazov" (npr. 'Tega seveda ne tajim.' - 'Take stvari se, seveda, ne povedo na glas.') -- z drugimi besedami, v prvem primeru 'seveda' ni nič posebej poudarjen, v drugem primeru pa je posebej poudarjen s premorom, signaliziranim z uporabo vejice. In še naprej po SP vejico pišemo tudi "med izrazi, nastalimi iz stavkov, ki na začetku povedi ali pred kakšnim notranjim stavkom izražajo razmerje govorečega do vsebine povedanega" (npr. 'Kratko in malo, do konca naslednjega tedna mora biti rokopis pripravljen.'; 'Sicer pa, kaj bi vam še naprej govoril.'); spet se ne zdi nemogoče, da bi lahko tudi primere s poudarjenim predpremorskim 'ampak' videli kot nekaj temu podobnega. Vsekakor se torej v SP-ju da najti kakšna navodila in primere, ki vsaj posredno govorijo v prid vejičnemu zapisu, ko gre za pouadrjeno predpremorsko rabo (medtem ko je SP-jevo navodilo o rabi vejice med 'ampak' in 'če', ko gre za običajno, nepoudarjeno rabo, jasno, namreč da vejice ni). Konec koncev je to dobrodošlo tudi zato, ker lahko potem kot pisci med obema rabama enostavno razlikujemo, za poudarjeno, predpremorsko rabo bomo uporabili ločilo, za drugo ne.</p>
               <p xml:id="suss-arhiv-000454.p35">6.<lb/>Do zdaj sem kot o signalizatorju premora večinoma govoril o vejici, v primerih, ki ponazarjajo poudarjeno rabo s premorom, pa sem zapisoval pomišljaj, ne vejice. To sem delal predvsem zato, da bi ostal nevtralen glede zapisovanja/nezapisovanja vejice. No, zdaj sem se za poudarjeno, predpremorsko rabo 'ampak'-a res že odločno zavzel za uporabo ločila, tako da se bom za konec posvetil le še vprašanju, kakšno ločilo naj to bo, vejica ali pomišljaj.</p>
               <p xml:id="suss-arhiv-000454.p36">Privzemimo, da ste pisec besedila, ki skuša bralcu signalizirati, da naj spodnji stavek (13) prebere s premorom med 'ampak' in 'če' oziroma s poudarkom na 'ampak'. To lahko poskusite doseči z uporabo vejice, vendar se mi nekako zdi (še posebej spričo nekaterih že omenjenih pojavitev vejičnega zapisa na spletu), da je še kar verjetno, da bo bralec ob rabi vejice vašo namero spregledal in stavek prebral čisto običajno, torej brez premora in poudarka na 'ampak'. Ali je to zato, ker bo bralec sklenil, da ste verjetno pač neustrezno postavili vejico, ali zato, ker je taka raba besede 'ampak' manj pogosta in zato nanjo pač ne bo pomislil, niti ne vem niti ni pomembno. Pomembno je, da utegne vaša namera, se pravi namera avtorja besedila, spodleteti. Po vsej verjetnosti pa se to ne bo zgodilo, če namesto vejice med 'ampak' in 'če' postavite pomišljaj. Podobno kot vejica se namreč tudi pomišljaj rabi za ponazoritev premora oziroma ločitve od ostalega besedila, le da je ta ločitev načeloma močnejša. Po SP lahko za ločevanje kakšne besede ali misli stavka vejico nadomestimo s pomišljajem, kadar ločeno enoto oziroma ločitev te enote posebej poudarjamo. Če torej res želite, da bralec 'ampak' poudari in loči s premorom, če torej res želite na papir prenesti tak govor, je morda smiselno oziroma za dosego vašega namena bolj varno, da med 'ampak' in 'če' postavite pomišljaj, (14). [Ob ubesedenju istega pomena z npr. 'In po drugi strani, če' (prim. (9c) zgoraj) pa nadomestitev vejice z močnejšim pomišljajem gotovo ni potrebna, kajti pri tako začetem stavku nihče ne bo pomislil na piščevo morebitno neobvladanje vejičnih pravil ali kaj podobnega, za uvodno zvezo pa bo brez nadaljnjega naredil premor. 'Ampak' se v družbi 'če'-ja pač vsekakor bolj pogosto izgovarja/bere sklenjeno oz. brez premora, medtem ko se 'In po drugi strani, če' nikdar ne izgovarja/bere sklenjeno oz. brez premora.] Druga možnost bi bila tudi signaliziranje poudarka na 'ampak' (ob signalizaciji premora ali z vejico ali s pomišljajem), vendar je signaliziranje poudarka verjetno manj ustaljeno kot signaliziranje premora in spet ni nujno, da bo bralec prav razumel, kaj ste mu s tisto signalizacijo nameravali sporočiti.</p>
               <p xml:id="suss-arhiv-000454.p37">(13) Ampak, če otroku uspejo na primeren način razložiti, da ...<lb/>(14) Ampak -- če otroku uspejo na primeren način razložiti, da ...</p>
               <p xml:id="suss-arhiv-000454.p38">S tem zaključujem razglabljanje o tej manj običajni rabi veznika 'ampak' (in 'vendar', 'čeprav'), ko je 'ampak' poudarjen in mu sledi premor. Vsekakor se zdi smiselno, da za tako branje med 'ampak' in 'če' postavite premorsko ločilo, pri čemer se zdi uporaba pomišljaja morda jasnejša oziroma 'varnejša' kot uporaba vejice.</p>
               <p xml:id="suss-arhiv-000454.p39">7.<lb/>Če torej na kratko sklenem celoten spis. V spodnjem stavku (15) vejice tipično ne bomo uporabili, razen če želimo bralcu signalizirati, da naj bo 'ampak' močno poudarjen, za njim pa narejen premor; v tem primeru lahko to poskusimo narediti z vejico ali s pomišljajem, (16). Tega pa verjetno ne moremo narediti ob zamenjavi besede 'ampak' z 'a', ker slednja slabo prenaša poudarjenost, kar bi bilo potrebno za tovrstno rabo -- zato med 'a' in 'če' ne bomo nikdar pisali vejice, (17).</p>
               <p xml:id="suss-arhiv-000454.p40">(15) Ampak če uspejo otroku na primeren način razložiti, da ...<lb/>(16) a. Ampak, če pa uspejo otroku na primeren način razložiti, zakaj je bil kaznovan, potem je pa kazen lahko tudi zelo koristna ...<lb/> b. Ampak -- če pa uspejo otroku na primeren način razložiti, zakaj je bil kaznovan, potem je pa kazen lahko tudi zelo koristna ...<lb/> (17) A če uspejo otroku na primeren način razložiti, da ...</p>
               <p xml:id="suss-arhiv-000454.p41">(avgust 2006)</p>
            </div>
         </div>
         <div type="article" xml:id="suss-arhiv-000455"
              corresp="http://www2.arnes.si/~lmarus/suss/arhiv/suss-arhiv-000455.html">
            <head>Vpisati v ali k predšolski glasbeni vzgoji</head>
            <byline>Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000455.div1">
               <p xml:id="suss-arhiv-000455.p1">Kaj je prav : otroka vpišem v predšolsko glasbeno vzgojo ali k predšolski glasbeni vzgoji?</p>
            </div>
            <div type="answer" xml:id="suss-arhiv-000455.div2">
               <p xml:id="suss-arhiv-000455.p2">Po eni strani se vaše vprašanje zdi kot še ena od dvojnic v slovenščini. O njih smo pisali že v nekaj odgovorih, vendar ti žal še niso dosegljivi na naši spletni strani. Po drugi strani pa se zdi, da ta potencialna dvojnica ni tako trdno zasidrana. Po Slovarju slovenskega knjižnega jezika sta sicer ob glagolu 'vpisati' možni le predložni zvezi 'v nekaj' in 'na nekaj', vendar to še ne pomeni, da tudi kak drug predlog ni obstoječ.</p>
               <p xml:id="suss-arhiv-000455.p3">vpisati ... 2. narediti, da kdo postane član kake organizacije, društva: vpisati otroka v šolo; vpisati se v društvo / vpisati se na pravno fakulteto, gimnazijo / vpisal se je v tretji letnik; ... publ. igralec se je vpisal v listo najboljših je bil med najboljšimi vpísan; ... biti vpisan v seznam ...</p>
               <p xml:id="suss-arhiv-000455.p4">Če pogledamo rabo, je situacija rahlo drugačna. Spletni korpus Nova beseda (http://bos.zrc-sazu.si/) sicer pozna skoraj izključno zvezo 'vpisati v', vendar pozna tudi vsaj en primer zveze s predlogom 'k' (razmerje za kombinacije nedoločnika je 262 proti 1). Edini primer nedoločnika s predlogom 'k' je 'vpisati k športu'.</p>
               <p xml:id="suss-arhiv-000455.p5">Razmerje na spletu je sicer še vedno krepko v prid zvezi s predlogom 'v', vendar je predloga 'k' dovolj, da vseh pojavitev ne moremo preprosto zavreči kot slučajne napake. Iskalec Najdi.si najde 87076 zvez predloga 'v' s katerikoli glagolsko obliko 'vpisati' (torej 'vpišem v', 'vpiše v', 'vpisala v' itd.) ter 328 zvez s predlogom 'k'. Tu bi veljalo dodati, da so ti rezultati zelo verjetno precej netočni, saj že ob hitrem pregledu prve strani zadetkov najdemo precej primerov, ki ne spadajo sem. Iskalec namreč najde vse pojavitve zveze ne glede na vmesna ločila, pojavi pa se tudi težava zaradi zapisovanja govorjenega jezika, ki ne loči med predlogom 'k' in vezniki 'ker' ter 'ki', ki se vsi glasijo 'k'. Že ob hitrem pregledu pa lahko opazimo, da se predloga dejansko rabita za različne predmete oziroma dopolnila. Pri mnogih je očitno razliko v sprejemljivosti tudi čutiti. Zveza 'vpisati v' je manj sporna zato se bom tu posveti le zvezi 'vpisati k'.</p>
               <p xml:id="suss-arhiv-000455.p6">Na spletu najdemo na primer 5 zvez 'vpisati k predmetu' ter le dve zvezi 'vpisati v predmet'. Številke so seveda nizke saj sem lahko iskal samo zvezo, kjer se te tri besede sopojavljajo. Obstaja pa še mnogo primerov, kjer med predlog in samostalnik 'predmet' pride kak pridevnik ali kaj podobnega. Ob predpostavki, da je takšnih primerov za oba predloga približno enako veliko lahko zaključimo, da je zveza 'vpisati se k predmetu' pogostejša. Dejansko se zdi, da je precej nemogoče uporabiti reči kaj na temo (1), medtem ko sta enaka primera s predlogoma 'k' boljša.</p>
               <p xml:id="suss-arhiv-000455.p7">(1a) *Vpisal sem se v Psihologijo za učitelje (predmet na Filozofski fakulteti, ki ga mora poslušati vsak bodoči učitelj).<lb/>(1b) *Vpisal sem se v Nemščino za zgodovinarje.</p>
               <p xml:id="suss-arhiv-000455.p8">(2a) Vpisal sem se k Psihologiji za učitelje.<lb/>(2b) Vpisal sem se k Nemščini za zgodovinarje.</p>
               <p xml:id="suss-arhiv-000455.p9">Dejansko se sicer zdi, da bi primera (2) morala imeti drug glagol, namreč 'prijaviti', vendar nista popolnoma nemogoča tudi takšna, kakršna sta. Podobno lahko vidimo kontrast med stavkoma (3) in (4). Kjer je (3) popolnoma sprejemljiv, (4) pa popolnoma nesprejemljiv. V primerjavi s (4) pa primer (5) s predlogom 'k' deluje popolnoma sprejemljivo. Nasprotno se predlog 'k' ne more uporabiti skupaj z dopolnilom 'tečaju angleščine'.</p>
               <p xml:id="suss-arhiv-000455.p10">(3) Vpisal sem se v tečaj angleščine.<lb/>(4) *Vpisal sem se v angleščino.<lb/> (5) Vpisal sem se k angleščini.<lb/> (6) *Vpisal sem se k tečaju angleščine.</p>
               <p xml:id="suss-arhiv-000455.p11">Podobno lahko opazimo razliko v količini zvez 'vpisati k skavtom/lovcem' in 'vpisati v skavte/lovce'. Tako obstajajo na spletu štiri strani, ki v takšni zvezi uporabljajo predlog 'k', ter nobena, ki bi uporabljala predlog 'v'. Spet lahko dodam, da se zdi vsekakor bolj sprejemljivo reči 'Peter se je vpisal k skavtom', kot pa 'Peter se je vpisal v skavte.' Drugače bi seveda bilo, če bi govorili o skavtskih oziroma taborniških odredih. 'Peter se je vpisal v taborniški odred' je tako popolnoma sprejemljivo, medtem ko je 'Peter se je vpisal k taborniškem odredu' nadvse čudno.</p>
               <p xml:id="suss-arhiv-000455.p12">Med predlogoma torej vsekakor obstaja razlika v vezljivosti, a vam žal ta trenutek ne bi znal povedati kakšna ta razlika je. Veš primer se zdi soroden zgoraj omenjeni angleščini, kjer smo opazili, da se vpišemo lahko v tečaj angleščine ne pa samo v angleščino. Vaš primer je podoben, ker je podobno, kot je 'angleščina' rabljena kot ime tečaja, tudi 'predšolska glasbena vzgoja' na nek način ime tečaja. Enako velja, da postane stavek s predlogom 'v' precej boljši, če pred ime vašega tečaja damo še besedo tečaj. V teh primerih dvom skoraj docela odpade, saj se zdi uporaba predloga 'k' v takih zvezah očitno slabša (vendar morda ne docela nemogoča).</p>
               <p xml:id="suss-arhiv-000455.p13">(7) Otroka sem vpisal v tečaj predšolske glasbene vzgoje.<lb/>oziroma<lb/> (8) Otroka sem vpisal v predšolski tečaj glasbene vzgoje.<lb/> (9) *Otroka sem vpisal k predšolskemu tečaju glasbene vzgoje.</p>
               <p xml:id="suss-arhiv-000455.p14">Še vedno nismo odgovorili na vaše začetno vprašanje. Kaj je prav? Prva ugotovitev je bila, da se glagol 'vpisati' veže predvsem (oz. skoraj da izključno' s predložno zvezo 'v nekaj'. Da je predložna zveza 'k nečemu' sicer večinoma slaba oziroma okorna vendar v določenih primerih še vedno boljša kot predložna zveza 'v nekaj' (vpisati k skavtom). Kot drugo smo navedli, da bi vaše dopolnilo predloga moralo biti primerljivo z zgledom z angleščino. Sedaj moramo vse to sestaviti.</p>
               <p xml:id="suss-arhiv-000455.p15">Sodeč po zgoraj navedenem bi torej moralo biti boljše reči (10) kot pa (11). Vendar pa moram priznati, da sodba o sprejemljivosti pri teh dveh primerih tudi meni ni prav jasna.</p>
               <p xml:id="suss-arhiv-000455.p16">(10) Otroka sem vpisal k predšolski glasbeni vzgoji<lb/>(11) Otroka sem vpisal v predšolsko glasbeno vzgojo</p>
               <p xml:id="suss-arhiv-000455.p17">Zelo verjetno (11) ni popolnoma nesprejemljiv, ker lahko 'vzgojo' razumemo kot neko vrsto tečaja. Zgoraj smo že ugotovili, da je vpis v tečaj možen, torej bi lahko rekli, da je posledično tudi vpis v vzgojo možen. Po drugi strani vsekakor drži, da je zveza 'vpisati k čemerkoliže' okorna. Morda tudi zato nobena od dvojnic ne deluje očitno boljša od druge.</p>
               <p xml:id="suss-arhiv-000455.p18">In kaj storiti v takšnem primeru? Prvič moram povedati, da nikakor ni nujno, da je, ko imamo na izbiro dve možnosti, ena od možnosti boljša, bolj pravilna ali karkoli podobnega. Podobno nikakor ne velja, da bomo med dvema možnostima nujno našli eno, ki je sprejemljiva. Kaj torej storiti? Pomembno je slediti lastnemu jezikovnemu občutku. Če se vam ena od možnosti zdi boljša, uporabite tisto. Če se vam od dveh možnosti obe zdita enako dobri, potem ni važno za katero se odločate, temveč le to, da svojo odločitev upoštevate v nadaljevanju teksta (predvsem zaradi bralca, ki bi ga menjavanje enakovrednih dvojnic lahko motilo ali dalo slutiti, da dvojnici dejansko sploh nista enakovredni). Če se vam od dveh možnosti nobena ne zdi sprejemljiva velja poiskati kakšno tretjo možnost.</p>
               <p xml:id="suss-arhiv-000455.p19">V konkretnem primeru je tretja možnost uporaba besede tečaj ob imenu predmeta, kot naprimer v primerih (7) in (8) oz. kakšnega drugega poimenovanja ('Otroka sem vpisal v glasbeni vrtec/predšolo' ali kaj podobnega). Lahko pa bi se odločili tudi zamenjati glagol 'vpisati' ter namesto njega rekli 'prijaviti' (Otroka sem prijavil k predšolski glasbeni vzgoji), 'poslati' (Otroka sem poslal k predšolski glasbeni vzgoji), 'vključiti' (Otroka sem vključil v predšolsko glasbeno vzgojo) ali kaj podobnega. Seveda morate biti pazljivi kakšne glagole uporabljate, saj se omenjeni glagoli med seboj malenkostno razlikujejo.</p>
               <p xml:id="suss-arhiv-000455.p20">(september 2006)</p>
            </div>
         </div>
         <div type="article" xml:id="suss-arhiv-000456"
              corresp="http://www2.arnes.si/~lmarus/suss/arhiv/suss-arhiv-000456.html">
            <head>Ali v Litvi živijo Litovci ali Litvanci</head>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000456.div1">
               <p xml:id="suss-arhiv-000456.p1">Imam samo eno vprašanje, in sicer, kako se reče prebivalcem LITVE, litvanci ali litovci.?</p>
            </div>
            <div type="answer" xml:id="suss-arhiv-000456.div2">
               <p xml:id="suss-arhiv-000456.p2">Urad za meroslovje pri Vadi Republike Slovenije je nekoč sicer izdal seznam standardiziranih imen držav, vendar ta seznam ne vsebuje seznama prebivalcev teh držav, tako da si z njim pri konkretnem vprašanju žal nimamo kaj dosti pomagati. Ime države, katere prebivalce bi radi poimenovali, je nesporno 'Litva'.</p>
               <p xml:id="suss-arhiv-000456.p3">V Slovenskem pravopisu je v geslu 'Litva' napisano tole:<lb/> Litva -e ž, zem. i. (evropska država): v Litvi litovski -a -o Litovec -vca m z Litovcem preb. i. Litovka -e ž, preb. i. Litovčev -a -o</p>
               <p xml:id="suss-arhiv-000456.p4">Po Slovenskem pravopisu sodeč, je torej uradno ime za prebivalce Litve 'Litovci' oz. 'Litovke'. Kako pa se ta imena uporabljajo?</p>
               <p xml:id="suss-arhiv-000456.p5">Sodeč po korpusu Nova beseda (http://bos.zrc-sazu.si/s_beseda.html), kjer so zbrana predvsem besedila iz časopisa Delo, se res uporabljata obe poimenovanji, vendar ima poimenovanje, ki ga predpisuje pravopis, prednost. Poimenovanje 'Litvanec' (v vseh sklonih in številih) ima 144 pojavitev. Poimenovanje 'Litovec' (v vseh sklonih in številih) pa 327. Očitno je torej, da sicer res obstajata dve poimenovanji za prebivalca Litve, vendar, da je tisto, ki ga predpisuje pravopis, precej bolj pogosto. V kolikor ne zaupate Novi besedi (dejansko ta korpus ni uravnotežen, saj vsebuje preveč enoličen tip besedil), si lahko sami poiščete večinski vzorec na svetovnem spletu z iskalnikom http://www.najdi.si, ali http://www.google.si (iskati morate po slovenskih straneh).</p>
               <p xml:id="suss-arhiv-000456.p6">V bistvu lahko tu že kar končamo. Pravopis predisuje poimenovanje 'Litovec', to poimenovanje pa je tudi pogostejše od vaše druge možnosti. Seveda to ne pomeni, da morate vi za vsako ceno uporabljati to poimenovanje (za neupoštevanje pravopisa ne obstaja kazenskega pregona), vendar moram priznati, da se vsekakor zdi smiselno upoštevati večinski vzorec.</p>
               <p xml:id="suss-arhiv-000456.p7">(september 2006)</p>
            </div>
         </div>
         <div type="article" xml:id="suss-arhiv-000457"
              corresp="http://www2.arnes.si/~lmarus/suss/arhiv/suss-arhiv-000457.html">
            <head>Kako vikati dve osebi hkrati?</head>
            <byline>Rok Žaucer</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000457.div1">
               <p xml:id="suss-arhiv-000457.p1">imam vprašanje, ki se nanaša na dvojino in vikanje. Če vikamo dve osebi, uporabljamo množino ali dvojino? Torej: Prosim, da mi sledite; ali Prosim, da mi sledita?</p>
            </div>
            <div type="answer" xml:id="suss-arhiv-000457.div2">
               <p xml:id="suss-arhiv-000457.p2">Odgovor na vaše vprašanje je žal vse prej kot preprost. Na ŠUSSu smo se o tem nekoč celo že bežno pogovarjali, ko je imel v neki televizijski oddaji voditelj dva gosta, ki ju je ob posameznem naslavljanju vikal, ko pa je naslavljal oba hkrati, je uporabljal običajno dvojinsko obliko. Vsaj enemu kolegu se je to zdelo nenavadno, medtem ko je meni takšen način naslavljanja deloval popolnoma običajno in bolj ali manj edino sprejemljivo.</p>
               <p xml:id="suss-arhiv-000457.p3">Za začetek naj povem, da pozna slovenščina tudi narečja, ki dvojine skoraj ne poznajo. S stališča govorcev takih narečij je odgovor na vaše vprašanje seveda preprost; ker njihov govor dvojine bolj ali manj ne pozna, je ne bojo uporabljali niti v naslavljanju, pa naj gre za spoštljivo/formalno ali prijateljsko/neformalno naslavljanje dvojice. V teh narečjih bojo torej rekli 'Prosim, da mi sledite'. Zelo verjetno tovrstni govorci s tem vplivajo na status take rabe tudi v slovenščini v širšem kontekstu, kako velik je ta vpliv, se pa zdi nemogoče ugotavljati. No, ker za govor takih govorcev vaše vprašanje niti ni relevantno, bom govorce nedvojinskih narečij v nadaljevanju pustil ob strani in poskusil kaj povedati o spoštljivem naslavljanju v tistih narečjih, kjer je dvojina na (pomožnem) glagolu povsem živa, pa tudi v normirani/knjižni slovenščini. Poleg uporabnikov različice 'Prosim, da mi sledita' namreč obstajajo tudi govorci, katerih narečje dvojino pozna, pa se jim vseeno zdi ob spoštljivem naslavljanju dveh oseb potrebna raba množinske/'vikanjske' oblike, torej 'Prosim, da mi sledite'. Obstoj takih govorcev že kaže, da zgolj obstoj dvojine v nekem narečju še ni dovolj, da za takega govorca v spoštljivem naslavljanju dvojice ne bi bila možna raba množinske oblike. Obstoja različice 'Prosim, da mi sledite' torej verjetno ne moremo kar preprosto naprtiti kašnemu potencialnemu izgubljanju dvojine.</p>
               <p xml:id="suss-arhiv-000457.p4">Na kratko, v dvojinski ljubljanščini, naprimer, imamo govorce, ki jim jezikovni čut pravi, da naj za izražanje spoštljivosti v naslavljanju dveh oseb rečejo 'Prosim, da mi sledite' in da je ubesedenje 'Prosim, da mi sledita' prijateljsko/neformalno in povečane spoštljivosti ne izraža. Imamo pa tudi govorce, ki se jim zdi, da se v naslavljanju dvojice lahko rabi le dvojina, ki je glede spoštljivosti/prijateljskosti nevtralna oziroma glede spoštljivosti/prijateljskosti ne izraža ničesar -- pač podobno kot je ob naslavljanju treh ali več oseb nevtralna množinska oblika ('Prosim, da mi sledite'), ki ne izraža niti spoštljivosti/formalnosti niti prijateljskosti/neformalnosti. Med take govorce spadam sam. Imamo torej dva vzorca, od katerih vsak sledi ponotranjenemu sistemu določene skupine govorcev, in torej ne moremo reči, da je eden pravilen, drugi pa ne, ampak sta pravilna oba, eden za eno skupino govorcev, drugi za drugo. [To je nekakšen povzetek, od tu naprej se stvari zapletejo in odgovor postane rahlo neberljiv ...]</p>
               <p xml:id="suss-arhiv-000457.p5">Takšno, vsaj deloma neenotno stanje izpričuje tudi opisno-teoretična jezikoslovna literatura o slovenščini in pa o rabi kategorije števila po jezikih. T. Priestly (v poglavju o slovenščini v knjigi The Slavonic Languages, 1993) sicer navaja, da se množinska/'vikanjska' oblika rabi zgolj v naslavljanju ene osebe, nikdar pa v naslavljanju dveh, vendar ga že G. Corbett (v knjigi Number, 2000) dopolnjuje, da čeprav Priestlyjevi informanti svoje sodbe za stavke kot sta spodnja (1a) in (1b) še enkrat potrjujejo, popolnega strinjanja v vseh situacijah vendarle ni -- torej da vsaj v kakšnih položajih kakšni govorci za spoštljivo naslavljanje dveh rabijo (tudi) množinsko obliko, da bi torej vsaj kakšen govorec (1a) rabil tudi za spoštljivo naslavljanje dveh oseb. In nadalje A. Derganc (v članku The Dual in Slovenian, STUF 56/3, 2003) piše, da je (neglede na obstoj vikanja v naslavljanju ene osebe) ob naslavljanju dveh, ki ju vsakega zase vikamo, često bolj ustrezno uporabiti dvojino, in kot tak primer navede (2). Izpostavljam, da Dergančeva zapiše 'često bolj ustrezno', ne 'vedno' in 'edino možno'.</p>
               <p xml:id="suss-arhiv-000457.p6">(1a) Ali se boste usedli? [spoštljivo naslavljanje ene osebe, ne pa dveh]<lb/> (1b) Ali se bosta usedla? [naslavljanje dveh oseb, neglede na to, ali vsakega zase vikamo ali tikamo]</p>
               <p xml:id="suss-arhiv-000457.p7">(2) Kdo ve, zakaj Vam tega ni povedala. Saj sta bili tako rekoč neločljivi.</p>
               <p xml:id="suss-arhiv-000457.p8">Omenjeni opisi slovenskega spoštljivega naslavljanja torej rabo dvojine v naslavljanju dvojice morda sicer opišejo kot prevladujočo, vendar tudi že odsevajo vsaj do neke mere neenotno rabo -- ni pa iz teh opisov jasno, ali gre za dve skupini govorcev, kjer eni sprejemajo samo eno in drugi samo drugo, ali pa za to, da vsi govorci v svoji rabi nihajo med obema možnostima.</p>
               <p xml:id="suss-arhiv-000457.p9">Na tem mestu naj dodam, da Dergančeva po njenem večjo ustreznost dvojine v primeru (2) razlaga s tem, da dvojinska oblika v (2) razjasni sicer dvoumni pomen izreka, češ da ob rabi množine ni jasno, ali se izrek nanaša na eno, dve ali več oseb. Prav ista razlaga, namreč o nejasnosti, mi je bila -- v podporo rabe dvojinske oblike raje kot množinske/'vikanjske' -- ponujena tudi s strani laika, pa tudi meni samemu je intuitivno takoj prišla na misel, vendar se po premisleku zdi vsaj deloma neustrezna, razlog za rabo dvojine raje kot množine (pač pri govorcih, ki jim čut veleva dvojino) pa verjetno tiči preprosto v slovnični nesprejemljivosti množinske oblike, ki vsaj sinhrono ni vezana na dvoumnost. Pri tovrstnih govorcih se kategorija spoštljivosti pač izraža zgolj v naslavljanju ene osebe; ne izraža se v naslavljanju več kot dveh oseb (pri 'Vi trije, pridite sem' ne moremo izraziti opozicije spoštljivo/prijateljsko), in prav tako se pri teh govorcih ne izraža pri naslavljanju dveh oseb. Taka omejena izražanja določene kategorije so po jezikih precej pogosta, v slovenščini naprimer opozicija 'živo'/'neživo' pride do izraza samo pri samostalnikih moškega spola ednine v tožilniku (prim. 'Vidim en stol'/*'Vidim enega stola' proti 'Vidim enega medveda'/*'Vidim en medved'), ne pa pri samostalnikih moškega spola ednine v ostalih sklonih, pri samostalnikih moškega spola dvojine in množine neglede na sklon in pri samostalnikih ženskega in srednjega spola neglede na število in sklon (prim. 'Vidim eno mizo', 'Vidim eno medvedko'). Po drugi strani pa se pri govorcih, ki v spoštljivem naslavljanju dvojice rečejo 'Prosim, da mi sledite', opozicija spoštljivost/prijateljskost izraža ne le v naslavljanju enega, ampak je posplošena tudi na naslavljanje dveh, in to z isto, množinsko obliko (ni pa posplošena na naslavljanje več kot dveh, pri 'Vi trije, pridite sem' tudi ti govorci ne morejo izraziti opozicije spoštljivo/prijateljsko -- lahko se nekoč sicer zgodi tudi taka posplošitev, vendar bi v slovenščini za to poleg množinske oblike potrebovali še eno spoštljivostno obliko, saj se za spoštljivost ob naslavljanju enega in za vsakršno naslavljanje več kot dveh rabi ista množinska oblika). Zato vam bo tak govorec ob pojasnjevanju svoje rabe povedal, da ima ob naslavljanju z dvojino občutek, da je do naslovnikov prijateljski, medtem ko bi situacija oziroma odnos zahteval spoštljivost. Nenazadnje ob zgoraj omenjeni razlagi (tisti, ki se sklicuje na razdvoumljenje) tudi ni jasno, zakaj obstajajo drugi jeziki z dvojino, v katerih se za spoštljivo naslavljanje dveh rabi množinska oblika -- taka jezika sta menda v Nemčiji, ob nemško-poljski meji govorjena lužiška srbščina (po opisu G. Stonea v knjigi The Slavonic Languages, 1993) in izumrli sanskrt (po opisu G. Corbetta v knjigi Number, 2000). (Pripomnim sicer lahko, da status spoštljivega naslavljanja v teh jezikih vsaj po omenjenih opisih ni ravno jasen, še posebej v primeru lužiške srbščine je zapisano zgolj to, da se množinski zaimek, ustreznica slovenskega 'vi', rabi tako za spoštljivo naslavljanje enega kot dveh -- tak opis pa je lahko zelo poenostavljen, kot se bo spodaj pokazalo na primeru slovenščine.)</p>
               <p xml:id="suss-arhiv-000457.p10">Kaj se torej meni, kot govorcu (dvojinske) ljubljanščine, zdi sprejemljivo in kaj ne? Kot sem že omenil, bi vaš primer načeloma ubesedil kot 'Prosim, da mi sledita' in ne kot 'Prosim, da mi sledite'. Vendar stvar s tem še ni zaključena. Za primer (3), s kontekstom podanim v oglatih oklepajih, se mi namreč zdi, da bi poleg meni bolj običajne različice (3a) sprejel oziroma lahko izrekel tudi različico (3b). In dejansko se mi na tak način ne zdi čisto nemogoče niti 'Prosim, da mi sledite'.</p>
               <p xml:id="suss-arhiv-000457.p11">(3) [Pogledam gospoda Vavpotiča in gospo Suhadolnik, ki ju vsakega zase vikam, kako se mučita z nekim programom na računalniku.]<lb/>a. A vama lahko kaj pomagam? <lb/> b. A vam lahko kaj pomagam?</p>
               <p xml:id="suss-arhiv-000457.p12">Je pa res, da se mi v takih primerih zdi, da z različico (3b) ali naslavljam vsakega od dvojice ločeno (da je stavek v resnici torej nekaj takega kot 'A vam lahko kaj pomagam, vam in vam?') ali pa da s to različico bolj, kot da bi zares rabil množinsko/'vikanjsko' obliko v nagovoru dvojice, le nekako zamolčujem število ogovorjencev (podobno kot naprimer najstnik doma lahko staršem odgovori z množino, recimo 'Bili smo v kinu', da se izogne razkritju natančnega števila udeležencev, čeprav je bil v kinu sam s potencialno bodočo punco). Ni mi sicer jasno, zakaj bi v primeru (3) želel zamolčevati natančno število ogovorjencev, če ne ravno zato, ker imam občutek, da ob rabi dvojine ne uspem izraziti dovoljšnje spoštljivosti oziroma da naslovljenca nekako 'tikam'. Vendar je hkrati nenavadno, da -- če bi bil razlog za izogibanje dvojinski obliki občutek nedovoljšnje spoštljivosti -- tega ne bi počel povsod; vendar v vseh dvojicah primerov v (4), kjer začetna eksplicitnost motoviljenja glede števila ogovorjencev ne dopušča, za moj jezikovni občutek ni debate, v vseh sprejmem samo dvojinsko obliko.</p>
               <p xml:id="suss-arhiv-000457.p13">(4a) Draga gospa županja in draga gospa ministrica, vidve sta teroristki že od malih nog.<lb/> (4b) *Draga gospa županja in draga gospa ministrica, vi ste teroristke že od malih nog.</p>
               <p xml:id="suss-arhiv-000457.p14">c. Dragi gospod župan in draga gospa ministrica, vidva sta lopova že od malih nog.<lb/> d. *Dragi gospod župan in draga gospa ministrica, vi ste lopovi že od malih nog.</p>
               <p xml:id="suss-arhiv-000457.p15">e. Dragi gospod župan in dragi gospod minister, vidva sta lopova že od malih nog.<lb/> f. *Dragi gospod župan in dragi gospod minister, vi ste lopovi že od malih nog.</p>
               <p xml:id="suss-arhiv-000457.p16">g. Dragi gospod župan in dragi gospod minister, lopova sta že od malih nog. <lb/> h. *Dragi gospod župan in dragi gospod minister, lopovi ste že od malih nog.</p>
               <p xml:id="suss-arhiv-000457.p17">Enako velja za primere v (5): medtem ko bi v naslavljanju dveh sam načeloma sicer uporabil (5a), se mi nekako na isti način, kot sem ga opisal že zgoraj pri primeru (3), zdi možen tudi (5b). Istočasno pa mi je izmed (5c), (5d) in (5e) v naslavljanju dveh gospodov sprejemljiv izključno samo (5c), neglede na to, da ju vsakega zase vikam.</p>
               <p xml:id="suss-arhiv-000457.p18">(5a) Prosim, da mi sledita.<lb/> (5b) Prosim, da mi sledite.<lb/> (5c) Gospoda, prosim, da mi sledita.<lb/> (5d) *Gospoda, prosim, da mi sledite. [če naslavljam dva gospoda]<lb/> (5e) *Gospodje, prosim, da mi sledite. [če naslavljam dva gospoda]</p>
               <p xml:id="suss-arhiv-000457.p19">Kot rečeno (in kot označujejo zvezdice pred primeri z množinsko/'vikanjsko' obliko), so meni v primerih (4) in (5c-e) sprejemljive samo dvojinske oblike, neglede na to, da bi posamezno vsakega od naslovljencev vikal. Nekako se torej zdi, da mi jezikovni občutek po eni strani narekuje, da se pri naslavljanju dveh rabi zgolj dvojina, neglede na spoštljivost, po drugi strani pa mi pravi tudi to, da dvojinska oblika vsaj včasih ne izzveni dovolj spoštljivo. V številsko eksplicitnih situacijah pri meni prva silnica vsekakor še prevlada, kadar se da kaj zmotoviliti, recimo z nekakšno neeksplicitnostjo pri številu ogovorjencev, pa me očitno druga silnica tudi zna potegniti v izogibanje dvojinski obliki -- čeprav, kot rečeno, takrat ni ravno jasno, če sploh res na isti način nazivam dve osebi. Dodam pa naj tudi, da v Ljubljani obstajajo tudi bolj restriktivni govorci od mene, ki tudi v (3), (5a-b) in v vašem primeru sprejemajo izključno le dvojino, torej 'Prosim, da mi sledita'.</p>
               <p xml:id="suss-arhiv-000457.p20">Dergančeva navaja tudi primer (6) in dodaja, da se dvojina rabi tudi, ko govorec z zaimkom zajame sebe in poslušalca, ki ga sicer vika.</p>
               <p xml:id="suss-arhiv-000457.p21">(6) Naj ostane med nama. Saj menda veste, da je Makiko v Evropi, mar ne?</p>
               <p xml:id="suss-arhiv-000457.p22">Moj občutek Dergančevi v tem pritrjuje, zaimka '(med) nama' tu ne bi nikdar zamenjal za '(med) nami'. Vendar mi relevantnost tega primera za našo temo ni povsem jasna in nisem prepričan, da sta stvari neposredno povezani.</p>
               <p xml:id="suss-arhiv-000457.p23">K razglabljanju lahko dodam še nekaj o tako imenovanem 'onikanju'. Na tako naslavljanje sem v rabi naletel samo v starinski literaturi, v spontani živi rabi pa seveda nikdar. Zanimivo je, da medtem ko se mi (7a), (7b) in (7c) zdijo sprejemljivi, čeravno starinski, mi (8a) in (8b) nista sprejemljiva. Ker onikanja, še posebej pa onikanja v naslavljanju dveh oseb, iz rabe praktično ne poznam, te sodbe verjetno izvirajo ali iz ureditve rabe dvojine v mojem ponotranjenem sistemu ali pa jih na onikanje prenašam z vikanja, oboje pa bi verjetno potrdilo moje zgoraj omenjeno odklanjanje množinske/'vikanjske' ob naslavljanju dveh oseb. No, ampak to res zgolj kot stranska pripomba, kajti onikanje je za govorce mojih let in geografskega porekla res že preveč umetna zadeva, da bi lahko na podlagi tega prav veliko trdili.</p>
               <p xml:id="suss-arhiv-000457.p24">(7a) Oče so odšli že zjutraj.<lb/>(7b) Gospod grof so odšli že zjutraj.<lb/> (7c) A: Kaj pa gospod grof? B: Oni so odšli že zjutraj.</p>
               <p xml:id="suss-arhiv-000457.p25">(8a)*Gospod grof in oče so odšli že zjutraj.<lb/>(8b) A: Kaj pa gospod grof in oče? B: *Oni so odšli že zjutraj.</p>
               <p xml:id="suss-arhiv-000457.p26">Tak je torej moj jezikovni občutek, načeloma mi veli, da se tako za spoštljivo kot običajno/prijateljsko naslavljanje dveh rabi dvojina; potrdilo mi ga je tudi par drugih Ljubljančanov, zelo verjetno pa ga delijo tudi zgoraj omenjeni Priestlyjevi informanti. Ni pa, kot rečeno, tak jezikovni občutek vseh Ljubljančanov. Prijateljica, ki je mojih let in prav tako iz Ljubljane, mi pravi, da bi ona v vašem primeru uporabila izključno 'Prosim, da mi sledite', pravtako bi v primerih (3) in (5a-b) uporabila izključno množinsko obliko, saj se ji sicer zdi, da naslovljeno dvojico 'tika' (tako rabo sta mi potem zase navedli še dve prijateljici). Kot sem omenil že zgoraj, ima ona v svojem ponotranjenem sistemu kategorijo spoštljivosti/prijateljskosti morda posplošeno tudi na naslavljanje dveh oseb (in ji torej množinska oblika poleg ednine lahko 'povozi' tudi dvojino), sam pa imam v svojem ponotranjenem sistemu kategorijo spoštljivosti/prijateljskosti omejeno zgolj na naslavljanje enega (in mi torej množinska oblika lahko 'povozi' samo ednino, ne pa dvojine). Poudarjam, da sta oba sistema enakovredna, da ni eden 'boljši' in drugi 'slabši'. Sta pač dve možnosti, in trenutno v slovenščini in tudi ožje v dvojinski ljubljanščini očitno soobstajata. Da gre res pač za dve možnosti ureditve sistema naslavljanja in dvojine, je očitno tudi iz tega, da tudi po dvojinskih jezikih po svetu najdemo obe možnosti: množinska oblika naj bi se -- kot sem že omenil -- za spoštljivo naslavljanje dveh rabila v lužiški srbščini in v sanskrtu, dvojina pa naj bi se po Corbettu (kljub množinskemu naslavljanju ene osebe) rabila za naslavljanje dveh oseb v stari islandščini. (Ravno tako kot sta medsebojno enakovredna omenjena sistema, niso od slovenščine nič boljši ali slabši razni drugi jeziki, od katerih imajo nekateri opozicijo spoštljivo/prijateljsko v slovničnih oblikah precej bolj izdelano kot slovenščina, npr. japonščina, drugi pa je na ta način sploh ne izražajo, npr. angleščina. (Tudi med anglofoni hierarhija v medosebnem odnosu sogovorcev sicer pride do izraza, recimo v naslavljanju z imenom nasproti naslavljanju s kombinacijo pridevkov kot 'gospod' in priimka, vendar pri tem opozicija nima realizacije v slovničnih oblikah.))</p>
               <p xml:id="suss-arhiv-000457.p27">No, razlaga z dvema sistemoma, vsaj z delitvijo, kot sem jo predstavil pravkar, je seveda tudi malo idealizirana. Medtem ko omenjena kolegica pravi, da bi za vaš primer rabila izključno množinsko obliko, torej 'Prosim, da mi sledite', pravi tudi, da se ji ob uvodu z 'Gospoda' sodba spremeni, in bi tu vendarle rabila dvojino, torej 'Gospoda, prosim, da mi sledita' (in ne 'Gospoda, prosim, da mi sledite' ali 'Gospodje, prosim, da mi sledite'). Pri tem je verjetno posredi eksplicitno naslavljanje dveh oseb. S tem, ko pred glagol postavimo samostalnik 'gospoda', direktno vplivamo na glagolsko obliko. Glagol se pač mora ujemati s samostalnikom, raba množinske oblike samostalnika, 'gospodje', za naslavljanje le dveh gospodov, pa se bo verjetno zdela nesprejemljiva vsakomur. Podobno bi dvojinsko obliko zahtevali kakšni drugi slovnični elementi, recimo besedica 'oba', kot naprimer v primeru (9). Četudi naslavljamo dva, ki ju vsakega zase oba vikamo, je primer (9b) z množinsko obliko glagola in besedico 'oba' verjetno nesprejemljiv vsakemu rojenemu govorcu slovenščine; in ravno tako slab je primer (9c), kjer besedico 'oba' nadomešča besedica 'vsi', ki se zdi nesprejemljiva za naslavljanje le dveh oseb.</p>
               <p xml:id="suss-arhiv-000457.p28">(9a) Ali sta bila oba deležna takšnega sprejema?<lb/> (9b) *Ali ste bili oba deležna takšnega sprejema?<lb/> (9c) *Ali ste bili vsi deležni takšnega sprejema?<lb/> [v situaciji, kjer novinar sprašuje dva dobitnika medalj na zadnjih olimpijskih igrah, kako so ju sprejeli v domačem kraju.]</p>
               <p xml:id="suss-arhiv-000457.p29">Če privzamemo razlago z dvema sistemoma, lahko še dodam, da je seveda možno tudi, da oba sistema soobstajata tudi v ponotranjenem jeziku kakega posameznika -- oba sistema torej pri njem tekmujeta, in tako se lahko zgodi, da tak govorec v svoji rabi niha. Za razliko od najbolj restriktivnih govorcev, ki tudi v vašem primeru in primeru (3) sprejemajo samo dvojinsko obliko oziroma ob rabi dvojine ne čutijo prav nobenega primanjkljaja spoštljivosti, sem pri teh primerih zase omenil nekakšno nihanje, s preferenco dvojinski obliki, a vsaj z delnim sprejemanjem tudi množinske oblike. Podobno se mi zdi tudi, da če bi se namenil dva, ki ju vsakega posamič vikam, vprašati, če grem lahko z njima, bi malo okleval med 'A grem lahko z vama?' in 'A grem lahko z vami?'. Po eni strani mi občutek narekuje, da moram reči 'z vama', po drugi strani imam občutek, da ju s tem morda 'tikam', in prav mogoče bi se poskusil izmotati s kakšno alternativno ubeseditvijo, ki se dilemi ogne, npr. 'A grem lahko zraven?'. Podobno oklevanje se mi včasih dogaja, ko edninsko ogovorim koga, za kogar se mi tikanje ne zdi čisto na mestu, vikanje pa tudi ne; in ker mi sistem pač omogoča samo vikanje ali tikanje, ne pa kakšne srednje možnosti, potem oklevam in se skušam s pomočjo kakšne alternativne ubeseditve izogniti vsaki obliki, ki je eksplicitno 'tikanjska' ali 'vikanjska' (npr. 'Od kod bo prišel pa denar?' namesto eksplicitnih 'Kje boš dobil pa denar?' ali 'Kje boste dobili pa denar?').</p>
               <p xml:id="suss-arhiv-000457.p30">Še ena zagata se pojavi ob naslavljanju dvojice, od katere eno osebo sicer tikam, drugo pa vikam, naprimer brata in gospoda ministra. V takem primeru sam sprejmem samo dvojino, 'Prosim, da mi sledita', ne pa množinskega 'Prosim, da mi sledite'. Kolegica pa mi pravi, da v tem primeru tudi ona ne bi uporabila množinske oblike, vendar tudi dvojinske ne, ker bi se ji pač zdelo, da gospoda ministra potem tika, in zato bi se skušala izmotati s kako alternativno ubeseditvijo. Nikakor tudi ne bi uporabila množinske oblike ob prisotnosti zaimka, ne bi torej rekla niti 'Vi pa prosim, da mi sledite' niti 'Vidva pa prosim, da mi sledite' -- formulaciji 'Vidva pa prosim, da mi sledita', pa bi se skušala izogniti kot do ministra 'tikanjski'. (Podobne zagate imajo (po Wikipediji, <ref target="http://en.wikipedia.org/wiki/T-V_distinction">http://en.wikipedia.org/wiki/T-V_distinction</ref>) menda v nemščini. Imajo namreč zaimek 'ihr', ki je običajni/prijateljski 'vi', in 'Sie', ki je spoštljivi 'vi'. Ko pa naslavljajo skupino več oseb, od katerih jih posamično nekaj vikajo in nekaj tikajo, jim ni jasno, katero obliko naj uporabijo, in se menda često znajdejo v motoviljenju in alternativnih ubesedenjih.)</p>
               <p xml:id="suss-arhiv-000457.p31">V dejanski rabi torej vsekakor srečamo tako 'Prosim, da mi sledita' kot 'Prosim, da mi sledite'. Nekaterim se zdi, da ob naslavljanju dvojice s 'Prosim, da mi sledita' naslovljenca 'tikajo', in da morajo zato rabiti 'Prosim, da mi sledite'. Drugim ponotranjeni sistem tega preprosto ne dovoli, še posebej ne, če izrek uvaja naziv 'Gospoda'. Kaj pa normirana/knjižna slovenščina? Po eni strani se zdi, da uradno naslavljanje dveh oseb v normirani/knjižni slovenščini ni dorečeno v nobenem opisovalno-predpisovalnem jezikovnem priročniku (Pravopis, Toporišičeva Slovenska slovnica, Žagarjeva Slovenska slovnica in jezikovna vadnica itd.), saj noben ne obravnava dvojnic kot je vaša; iz tega bi morda lahko sklepali, da je vse skupaj stvar -- s stališča ponotranjenega slovničnega sistema poljubne -- posameznikove odločitve. No, po drugi strani pa bi ugotovitev, da spoštljivo naslavljanje dveh oseb v knjižnojezikovni priročniški literaturi ni dorečeno, lahko tudi spodbijali, kajti v Toporišičevi Slovenski slovnici je vikanje opisano takole: "Pri vikanju se namesto edninske 2. osebe rabi množinska". To se seveda da razumeti tudi takole: vikanje je opisano kot pojav, ki zadeva 2. osebo ednine, o dvojini pa ni povedanega nič, iz česar sledi, da vikanje 2. osebe dvojine pač ne zadeva. Po taki interpretaciji se za naslavljanje v 2. osebi dvojine pač uporabljajo običajne oblike (npr. Prosim, da mi sledita!; Kam sta pa šla?; Kam sta pa šli?). Konec koncev tudi o spoštljivem naslavljanju treh ali več oseb v Slovenski slovnici ni napisanega nič, pa zaradi tega še ne bomo sklenili, da spoštljivo naslavljanje treh ali več oseb tam ni dorečeno -- prav verjetno se zdi, da zadeva pač ni omenjena, ker da se (za razliko od spoštljivega naslavljanja ene osebe) ob spoštljivem naslavljanju treh ali več oseb pač uporabljajo običajne oblike. Verjetno torej ne moremo skleniti, da spoštljivo naslavljanje dveh oseb v knjižnojezikovnih priročnikih ni dorečeno. Manj kontroverzen (četudi temelječ zgolj na negativnih indicih) se zdi sklep, da spadajo avtorji teh priročnikov med tiste govorce, katerim jezikovni čut narekuje, da ob spoštljivem naslavljanju dveh oseb rabimo dvojinsko obliko in ne množinske/'vikanjske' oblike (torej Prosim, da mi sledita!), in so ta svoj čut prenesli tudi v svoj opis oziroma v svojo normo knjižnega jezika.</p>
               <p xml:id="suss-arhiv-000457.p32">Kaj to torej pomeni za normirano/knjižno slovenščino? Po eni strani bi lahko pomenilo, da je v normiranem/knjižnem jeziku 'pravilna' raba ta, da ob spoštljivem naslavljanju dveh uporabimo običajno dvojinsko obliko. No, vendar je tako sklepanje legitimno le v toliko, v kolikor imamo za knjižni/formalni jezik tisto, kar piše v priročnikih, ne pa tisto, kar neka nezanemarljivo velika skupina govorcev v formalnih govornih položajih oziroma odnosih dejansko uporablja in čuti kot sprejemljivo. In ker je spoštljivo naslavljanje skoraj utelešenje rabe v formalnih položajih oziroma v formalno hierarhiziranih odnosih med sogovorci (v povsem neformalnem položaju oziroma formalno nehierarhiziranem odnosu se pač tikamo), je po svoje zelo nenavadno govoriti, da neka oblika, ki se v formalnih položajih oziroma odnosih uporablja, v knjižnem/formalnem jeziku ni sprejemljiva. Zato bi se mi zdelo res zelo sporno zatrditi, da je v knjižnem/formalnem jeziku ena od različic sprejemljiva, druga pa ne. Vedno pa ostaja tudi vprašanje, ali oziroma do kakšne mere kot govorka slovenščine omenjene priročnike sploh priznavate kot avtoriteto, ki vam pove, kako naj bi govorili. Kar se Šussa tiče, običajno rečemo, da če vam v kakem priročniku kaj ne diši, kar mirno uporabljajte slovenščino po svojem občutku in vesti. Seveda to manj velja tedaj, ko priročnik s svojo normo samo povzema močno večinsko rabo v govorni skupnosti, kajti ob kršenju take norme bo bolj verjetno, da naletite na začuden odziv. Toliko bolj pa to velja tedaj, ko priročnik s svojo normo nasprotuje dejanski večinski rabi ali pa vsaj eni od enakovrednih različic; v tem primeru je priročnik pač preprosto zastarel, kršenje njegove norme pa s strani običajnega uporabnika niti ne bo opaženo (prav lahko je sicer opaženo in glasno komentirano s strani kakega predpisovalno-puristično nastrojenega posameznika, ampak to bi po svoje lahko primerjali z negodovanjem prababice nad oblačenjem najstniške pravnukinje).</p>
               <p xml:id="suss-arhiv-000457.p33">Na odsotnost omembe vašega vprašanja v priročnikih bi se dalo gledati še z drugega vidika. Običajno je namreč, da predpisovalna priročniška literatura (pravopis ipd.) dvojnost vsaj beleži, če že ne eno od dvojnic razglasi za v knjižnem jeziku pravilno in drugo za v knjižnem jeziku napačno. (Pri vikanju se je to pokazalo pri dvojnosti med 'pravim' vikanjem (Gospa, a ste že bili na pregledu?) in 'polovičnim' vikanjem (Gospa, a ste že bila na pregledu?), kjer priročniška literatura 'polovično' vikanje omeni, in to kot za strogo knjižni jezik nesprejemljivo.) Dejstvo, torej, da obstoječa priročniška literatura pri spoštljivem naslavljanju dveh oseb kake dvojnosti niti ne beleži, prav lahko kaže na to, da je raba množinske/'vikanjske' oblike v taki situaciji nekaj relativno novega. Če je to res, v normativne priročnike taka oblika, kot noviteta pač, gotovo ne bo takoj sprejeta kot v knjižnem jeziku sprejemljiva dvojnica.</p>
               <p xml:id="suss-arhiv-000457.p34">Da gre pri uporabi množinske oblike za spoštljivo naslavljanje dveh morda res za relativno nov vzorec (napram starejši rabi dvojine), bi lahko sugeriralo tudi dejstvo, da tradicionalno govorimo o 'tikanju' in 'vikanju'; že to poimenovanje sugerira opozicijo 'ti' nasproti 'vi', ne pa 'ti' in 'vidva' nasproti 'vi'. Ni izključeno, da to poimenovanje odseva (nekdanje) dejansko stanje v jeziku, torej stanje, kjer je (bilo) naslavljanje dveh oziroma dvojina iz opozicije spoštljivo/prijateljsko preprosto izključeno, tako kot naslavljanje več kot dveh. Vendar po drugi strani bi to poimenovanje, za katero res ne vem, kako staro je, lahko tudi zgolj odsevalo prevzem poimenovanja iz kakega tujega jezika, kjer dvojine nimajo, npr. iz nemščine (du 'ti' &gt; duzen 'tikati'; Sie 'vi' &gt; siezen 'vikati'), francoščine (tu 'ti' &gt; tutoyer 'tikati'; vous 'vi' &gt; vouvoyer 'vikati'), ruščine (ty 'ti' &gt; tykat' 'tikati'; vy 'vi' &gt; vykat' 'vikati')... In lahko bi tako poimenovanje izviralo tudi iz dejstva, da je naslavljanje dveh pač manj pogosto kot naslavljanje enega, poimenovanje pa je pač zajelo najbolj tipični scenarij.</p>
               <p xml:id="suss-arhiv-000457.p35">Torej, v kolikor spadate med govorce, ki jim čut veleva, da dvojico neglede na spoštljivost/prijateljskost naslavljajo z dvojino, se pač ravnajte tako. Če pa spadate med govorce, ki čutijo, da spoštljivost/'vikanjskost' ob naslavljanju dvojice izražajo samo z različico 'Prosim, da mi sledite', potem pač uporabljajte ta vzorec. (V okoljih, kjer to ni mogoče -- za primere, kot so (5c-e) in (9), smo namreč ugotavljali, da drugi vzorec verjetno zavračajo vsi govorci -- pa se boste verjetno poslužili kake alternativne ubeseditve.) V nobenem primeru ne boste osamljeni, in zato je pravzaprav tudi nemogoče reči, da ena ali druga različica ne bi bila pravilna, obe imata svojo skupino govorcev, med katerimi je dana različica pravilna. Je pa možno, da vašo rabo, če se vaš čut ne sklada s sogovorčevim, sem in tja kdo interpretira drugače, kot je bilo vaše ubesedenje mišljeno, torej ali kot slovnično neustrezno ali kot neprimerno prijateljsko. Ob soobstoju dveh vzorcev se temu pač ne da izogniti.</p>
               <p xml:id="suss-arhiv-000457.p36">(august 2006)</p>
            </div>
         </div>
         <div type="article" xml:id="suss-arhiv-000458"
              corresp="http://www2.arnes.si/~lmarus/suss/arhiv/suss-arhiv-000458.html">
            <head>Zadati bolečino in zadeti koš</head>
            <byline>Rok Žaucer</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000458.div1">
               <p xml:id="suss-arhiv-000458.p1">Prosim vas, če mi lahko pojasnite uporabo besede "ZADANE". Mislim, da je slovenski pravopis ne pozna, vendar se že kar nekaj let pojavlja tudi na TV v raznih reklamah in oddajah. Žal jo slišimo tudi iz ust priznanih TV voditeljev ter predvsem mladine, kar me zelo moti. Kot si jaz razlagam, lahko zadaš nekomu bolečino, ne moreš pa "zadati" tarče ali na primer na lotu. Za to imamo besedo ZADETI.</p>
            </div>
            <div type="answer" xml:id="suss-arhiv-000458.div2">
               <p xml:id="suss-arhiv-000458.p2">To vprašanje nam je bilo nekoč že zastavljeno, odgovor si lahko preberete sledec tej <ref target="#suss-arhiv-000047">povezavi</ref>(objavljen kot Marušič in Žaucer 2001). Po tem odgovoru pa navajam še nekaj dodatnih misli.</p>
               <p xml:id="suss-arhiv-000458.p3">K temu odgovoru bi zdajle dodal naslednje. Zgoraj navedeno je poskus zgodovinske razlage trenutnega obstoja dvojnosti oziroma zgodovinske razlage nastanka ene od danes izpričanih oblik. Morda pa velja malo bolj poudariti dejstvo, da čeprav je do nastanka omenjenih oblik z [a] tam, kjer bi z vidika zgodovinske paradigme, zaradi še vedno ohranjene izvorne/e-jevske podobe v nekaterih drugih oblikah (npr. oblike 'zadeti' raje kot 'zadati' kot nedoločnika oblik 'zadanem' itd.) pa tudi tudi z vidika sinhrone/današnje paradigme, smeli pričakovati [e], danes vseeno nikakor ne moremo kar preprosto reči, da oblike 'zadanem' itd. niso "pravilne". Morda jih zavrača normativni/predpisani jezik, vendar med rojenimi govorci slovenščine vsekakor obstaja nezanemarljiva skupina govorcev, ki so jim oblike z [a] običajne, oblike z [e] pa stvar nespontane predpisane slovenščine, lektorirane slovenščine, zastarele slovenščine ali slovenščine kakšnega drugega narečja. Da gre sinhrono gledano za nekakšen sistem, torej za nekakšen red raje kot anarhijo, kaže tudi dejstvo, da (kot rečeno že v originalnem odgovoru) /a/ nadomesti /e/ samo v točno določenih oblikah, namreč v osebnih sedanjiških 'zadanem'/'zadaneš'/..., ne pa v nedoločniku ('zadeti' ne 'zadati'), v deležniku na -l ('zadel' ne 'zadal'), deležniku na -t ('zadet' ne 'zadat'), posamostaljenki ('zadetek' ne 'zadatek'). (Oblikovnega prekrivanja med glagoloma 'zadeti' in 'zadati' za te govorce ni v prav nobeni obliki.) In če gre za nekakšno redovito rabo, gre torej za nekašen sistem; in potemtakem gre gotovo za slovnične oziroma (za te govorce) "pravilne" oblike. Med take govorce spadajo naprimer mlajši govorci ljubljanskega govora. Teh oblik lahko ne sprejemajo predpisovalni priročniki, vendar se marsikateremu govorcu, kot pač kaže spontana raba, kot jo opažate tudi sami, očitno ne zdi prav nič neprimerna za formalno sporazumevanje, in dejansko se te oblike najde tako v formalnem izražanju npr. na televiziji, v literaturi in v lektoriranih časnikarskih besedilih (v korpusu Nova beseda http://bos.zrc-sazu.si/s_beseda.html pridemo do pojavitev te oblike v literaturi in časnikarskih besedilih).</p>
               <p xml:id="suss-arhiv-000458.p4">V vprašanju prejšnjega spraševalca lahko vidite trditev, da je spraševalec obliko 'zadane' začel opažati okoli leta 1978. Taki vtisi niso nujno najbolj zanesljiva stvar. S pomočjo korpusa Nova beseda najdemo pojavitev oblike 'zadane' že pri slovenskem pisatelju Janku Kersniku, ki je živel v 19. stoletju ("Ali hočete sedaj še streljati, gospod Rogulin?" vpraša zbadljivo Vinka. Ta vzame molče nabito strelbo, pomeri naglo in ustreli ter zadane sredo. "Izvrstno!" zakliče grof Walden. -- iz dela Na Žerinjah) -- v kolikor pač ni šlo za napačno pretipkavanje med digitalizacijo Kersnikovega besedila. Vsekakor pa si lahko v Novi besedi sami pogledate, da se danes tudi v lektoriranih (!) tiskanih besedilih formalne narave, kot je časnik Delo, pojavlja tudi oblika 'zadane', čeprav precej manj pogosto kot oblika 'zadene' (v razmerju približno 1:6). Tudi na slovenskih spletnih straneh, kot jih prebrska Google, se oblika 'zadenem' pojavi večkrat kot 'zadanem', a z manj prednosti (v razmerju približno 1:2), oblika 'zadenemo' pa se celo pojavi manjkrat kot oblika 'zadanemo' (v razmerju približno 1:2) -- tako iskanje seveda zajame vse, tako lektorirana kot nelektorirana spletna pisana besedila in tako formalna kot neformalna besedila.</p>
               <p xml:id="suss-arhiv-000458.p5">Morda lahko rečemo celo naslednje: če se v formalnih položajih, kot so televizijsko napovedovanje in časnikarski jezik, poleg oblik 'zadenem'/... danes pojavljajo tudi oblike 'zadanem'/... (četudi manjšinsko), potem priročniki pač zaostajajo za dejansko rabo, kajti priročniki za formalno izražanje naj bi povzemali formalno rabo, tu pa očitno ene od rab ne beležijo. In kar se tiče prihodnosti, če se danes poleg oblik 'zadenem'/... pojavljajo tudi oblike 'zadanem'/... (četudi manjšinsko), in to tako v formalnih kot v neformalnih položajih, potem je prav mogoče, da bo čez čas tudi predpisana slovenščina te oblike sprejela kot običajne. Možno pa je tudi, da bo prevladal občutek govorcev, kot ste vi, ki to rabo zavračajo, in bojo oblike 'zadanem'/... izginile.</p>
               <p xml:id="suss-arhiv-000458.p6">Kakorkoli že, ta trenutek s stališča celotne skupine slovenskih govorcev brez dvoma obstajata oba vzorca, in če imata oba status med nezanemarljivim številom govorcev sprejetega vzorca -- četudi vsaj do neke mere v medsebojno izključujočih skupinah govorcev -- sta oba "pravilna". In če vas raba oblik 'zadanem'/..., kot pravite, moti, je to deloma razumljivo, te oblike se namreč ne skladajo z vašim vzorcem oziroma nasprotujejo vašemu ponotranjenemu sistemu. Vendar morate vedeti, da obstajajo tudi govorci, ki jih motijo oblike 'zadenem'/..., ker so skozi spontano rabo pač kot svoj sistem ponotranjili vzorec z oblikami 'zadanem'/... Oboji se morajo torej zavedati, da obstaja tudi drugi vzorec, in čeprav nas na nek način obstoj drugega vzorca lahko razumljivo moti, ker se ne sklada z našim ponotranjenim vzorcem, se ga je prav potruditi tolerirati, saj ni ne eden ne drugi nič boljši in nič slabši. Njunemu nastanku so botrovale različne okoliščine, danes pa sta oba polnovredna vzorca. Ko se navadimo na obstoj tudi drugega vzorca, nas bo ta nehal motiti, jezikovno ponotranjena bomo imeli pač dva tekmujoča vzorca, ali pa si bomo zgolj utrdili zavest o obstoju še enega vzorca, podobno kot se lahko zavedamo, da govorci od nas drugačnih narečij pač govorijo na določene načine drugače, pa vendar ne moremo reči, da govorijo nepravilno. Govorijo pač drugačno različico slovenščine, in tudi na ločevanje na govorce vzorca 'zadanem' in govorce vzorca 'zadenem' je treba gledati kot na dve različici slovenščine. Morda se vam ena teh različica ne zdi primerna za javno rabo, vendar očitno obstaja veliko govorcev, ki tega sociolingvističnega občutka z vami preprosto ne delijo.</p>
               <p xml:id="suss-arhiv-000458.p7">Za konec lahko še dodam, da sem sam (v Ljubljani) zrasel z oblikami 'zadanem'/..., in čeprav sem že v domačem okolju od enega govorca redno slišal 'zadenem'/... in tako tudi to obliko sprejemam kot možno obliko, pa to velja samo za določene rabe. Ko obliko 'zadene' slišim v kontekstu košarke ('Zdovc pa danes res ničesar ne zadene'), me ne zbode kot zelo neobičajna, ker sem je vsaj deloma navajen (čeprav bi sam rekel 'zadane'). Nikakor pa si ne morem predstavljati oblike 'zadene' v kontekstu ljubljanske mladostniške zabave in raznoraznih dovoljenih in nedovoljenih substanc ('Mater, tale Tonetov šnops pa res zadane') (čeprav je prav verjetno, da v kakšnem drugem narečju, če ima v njem glagol 'zadeti' pač tudi to rabo, tudi v tej rabi povsem običajno uporabljajo obliko 'zadene'). Iz tega sklepam, da sem iz okolja svojih vrstnikov res navajen izključno oblike 'zadane', medtem ko obliko 'zadene' poznam šele iz drugih okolij in jezikovnih zvrsti.</p>
               <p xml:id="suss-arhiv-000458.p8">(september 2006)</p>
            </div>
            <div type="reference" xml:id="suss-arhiv-000458.div3">
               <p xml:id="suss-arhiv-000458.p9">Glej tudi: <ref target="#suss-arhiv-000047">'Zadanem' ali 'zadenem'</ref>.</p>
            </div>
         </div>
         <div type="article" xml:id="suss-arhiv-000459"
              corresp="http://www2.arnes.si/~lmarus/suss/arhiv/suss-arhiv-000459.html">
            <head>Prebivalci Krke</head>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000459.div1">
               <p xml:id="suss-arhiv-000459.p1">Zanima me kako se z eno besedo poimenujejo prebivalci Krke?</p>
            </div>
            <div type="answer" xml:id="suss-arhiv-000459.div2">
               <p xml:id="suss-arhiv-000459.p2">Odgovor na vaše vprašanje smo poiskali v leksikonu Cankarjeve založbe 'Slovenska krajevna imena' (Ljubljana 1985) ter v Krajevnem leksikonu Slovenije (Državna založba Slovenije, Ljubljana 1971). V obeh priročnikih je kot ime prebivalcev vasi Krka navedeno poimenovanje 'Krčani' (KLS, 2. knjiga str. 134). Verjetno vas je zmotilo, da se to isto poimenovanje uporablja tudi za prebivalce Krškega (tako tudi Krajevni leksikon Slovenije). Naj vas to ne moti. V Sloveniji imamo veliko krajev z enakimi imeni (recimo Trnovo, Šempeter, Vrh ...). Poimenovanja za prebivalce precej teh krajev so pogosto enaka, recimo Trnovci, Šempetrci, Vršani itd. (vendar ne vedno), tako da nas enako poimenovanje za prebivalce različnih krajev tudi v primeru Krke in Krškega ne bi smelo motiti.</p>
               <p xml:id="suss-arhiv-000459.p3">(oktober 2006)</p>
            </div>
         </div>
         <div type="article" xml:id="suss-arhiv-000460"
              corresp="http://www2.arnes.si/~lmarus/suss/arhiv/suss-arhiv-000460.html">
            <head>Financiranje in trajnostni razvoj</head>
            <byline>Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000460.div1">
               <p xml:id="suss-arhiv-000460.p1">zanima me, ce mogoce poznate izvor besede "financiranje" in besedne zveze "trajnostni razvoj".</p>
            </div>
            <div type="answer" xml:id="suss-arhiv-000460.div2">
               <p xml:id="suss-arhiv-000460.p2">Beseda 'financiranje' je besedotvorno izpeljana iz besede 'finance', ta pa ima po Slovenskem etimološkem slovarju Marka Snoja (Ljubljana 1997) sledečo zgodovino.</p>
               <p xml:id="suss-arhiv-000460.p3">Beseda 'finance' naj bi bila prevzeta prek nemške besede 'Finanzen' in francoske 'finances' (oboje s pomenom 'finance') iz srednjeveške latinske besede 'financia' s pomenom 'plačilo (davka, globe, odkupnine)', kar je nadalje izpeljanka iz srednjeveške latinske 'finare' s pomenom 'plačati globo ali odkupnino in s tem končati spor'. Slednja je izpeljanka na osnovi klasično latinske besede 'finis' s pomenom 'konec, višek' ter glagola 'finire', ki pomeni 'končati'. Izvorno sorodne besede so 'fin', 'finost', 'finesa', 'prefinjen', 'fajn', 'finale', 'finalist', 'finiširati', 'finiš' pa še kakšna bi se našla. Vse izvirajo iz istega latinskega samostalnika 'finis' oziroma glagola 'finire'.</p>
               <p xml:id="suss-arhiv-000460.p4">Manj natančen je naš odgovor o zgodovini besedne zveze 'trajnostni razvoj'. Kakor nam je znano, je to prevod angleške zveze 'sustainable development', ki je v Webster's New Millennium Dictionary of English razložena takole 'any construction that can be maintained over time without damaging the environment; development balancing near-term interests with the protection of the interests of future generations.' Kako so tisti, ki so izraz vpeljali, prišli do besede 'trajnostni razvoj', ne bi vedeli (čez kak teden bi vam morda lahko o tem povedali kaj več, če vas to seveda zanima), vendar morate priznati, da izraz ni tako neposrečen. Če prav vem, sta nekaj časa za isti pomen soobstajali zvezi 'vzdržnostni razvoj' in 'trajnostni razvoj'. Oboje je bil prevod angleške zveze 'sustainable development', eden bolj dobeseden ('sustain' namreč pomeni tudi 'vzdrževati'), drugi bolj vezan na nameravan pomen ('trajnost' verjetno poudarja minimalnost vplivov na okolje, ki naj bi ostajalo enako in bi torej bilo trajno). Očitno se je ena od zvez zdela neprimerno boljša od druge ter v boju za prevlado zmagala (morda ima zveza 'vzdržnost' v sebi nekaj konzervativnosti in kot taka ne deluje najboljše v zvezi skupaj z besedo 'razvoj'). Dejstvo je, da se je zveza 'trajnostni razvoj' dobro prijela in da zveze 'vzdržnostni razvoj' skoraj ni več (z iskalnikom Google sem našel 4 strani, ki omenjajo 'vzdržnostni razvoj', ena celo skupaj s 'trajnostnim razvojem', kot da bi to bili dve različni stvari "zagotoviti trajnostni in vzdržnostni razvoj območja", medtem ko Google najde okoli 120.000 strani z zvezo 'trajnostni razvoj').</p>
               <p xml:id="suss-arhiv-000460.p5">V kolikor vas zanima izvor angleške zveze 'sustainable development', si lahko vse informacije najdete na internetu, recimo na naslovu http://www.dictionary.com.</p>
               <p xml:id="suss-arhiv-000460.p6">(oktober 2006)</p>
            </div>
         </div>
         <div type="article" xml:id="suss-arhiv-000461"
              corresp="http://www2.arnes.si/~lmarus/suss/arhiv/suss-arhiv-000461.html">
            <head>Ali je v redu pisati 'vredu'</head>
            <byline>Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000461.div1">
               <p xml:id="suss-arhiv-000461.p1">Zanima me, kaj je pravilno slovnično: vredu ali v redu (pomen: da se dobro počutiš, da je nekaj dobrega).</p>
            </div>
            <div type="answer" xml:id="suss-arhiv-000461.div2">
               <p xml:id="suss-arhiv-000461.p2">Verjetno sprašujete, kaj je pravilen zapis po slovenskem pravopisu, ne pa, katera možnost je slovnično pravilna. Slovnica je načeloma le nabor pravil, po katerih naj bi se ravnal jezik, ne zanimajo pa jo zapisi posamičnih besed oziroma besednih zvez, to uravnava pravopis. Po Slovenskem pravopisu (ZRC SAZU, zadnja izdaja s slovarjem iz leta 2003) je možen le zapis 'v redu', kjer sta predlog 'v' in samostalnik 'redu' ločena, saj kakega posebnega gesla 'vredu' pravopis ne pozna, možnost skupnega zapisa pa ni niti omenjena v geslu 'red', kjer je omenjena zveza 'v redu'. Tu očitno ni debate, gesla 'vredu' ne pozna niti Slovar slovenskega knjižnega jezika. Seveda pa to še ni vse.</p>
               <p xml:id="suss-arhiv-000461.p3">Dejstvo je, da je zapis 'vredu' zelo pogost v neformalnem pisnem komuniciranju. Iskalnik Najdi.si najde kar 40867 strani, ki naj bi vsebovale ta niz. Najdi.si najde tudi 26217 strani z nizom 'uredu'. Strani s pravopisno pravilnim nizom pa je 85222. Kot zanimivost lahko dodam, da omenjeni iskalnik ponudi ob iskanju neprekinjenega niza 'v redu' (ko damo okoli dvojne narekovaje) možnost 'Iščeš morda "vredu"'. Malo manj v prid pravopisno pravilnemu pisanju so rezultati po Googlu. Google najde 386 različnih slovenskih strani z zapisom 'vredu', 353 z zapisom 'uredu' ter le 649 z zapisom 'v redu' (navedenih najdenih strani je precej več, vendar so med tistimi pogosto enake strani, zato se zdi bolj smiselno gledati zgolj različne strani). Besedila na internetu so običajno zelo neformalna ter pogosto zapisana v nekakšnem zelo sproščenem pogovornem stilu (skoraj "piši kao što govoriš"), zato ne preseneča, da ljudje po raznih forumih, blogih, novičarskih skupinah in podobnih krajih, te zveze ne zapisujejo sledeč Pravopisu. Vprašanje je le, ali imajo za zapis skupaj tudi kakšen konkreten razlog, intuicijo ...?</p>
               <p xml:id="suss-arhiv-000461.p4">Zanimivo je, da se zapis skupaj pojavlja tudi v lektoriranih besedilih časnika Delo. Tu je seveda precej manj pogost, vendar še vedno obstoječ. Niz 'v redu' ima 5718 pojavitev, niz 'vredu' 35, niz 'uredu' pa le 3.</p>
               <p xml:id="suss-arhiv-000461.p5">Kakorkoli torej obrnemo, 'v redu' očitno mnogim deluje kot ena beseda in jo tako tudi uporabljajo. Tu se lahko vprašamo, ali je zveza res že enobesedna in kaj bi o takšnih zvezah rekel pravopis. Spomnimo naj, da imamo v slovenščini (tudi v slovenskem knjižnem jeziku) precej besed, torej skupaj pisanih nizov, ki so izvornogledano predložne zveze (zveze predloga in samostalnika, prislova ...). Primeri takšnih besed so recimo 'neglede', 'naprimer', 'vdrugo', 'vnaprej', 'pomalem', 'zagotovo', 'natanko', 'vbogajme', pa še precej drugih bi brez težav našli. Nekatere teh besed Pravopis dovoljuje pisati na dva načina, se pravi tako skupaj kot narazen (recimo 'ne glede' ali 'neglede' in 'po malem' in 'pomalem'). Nekatere med njimi pa se od svoje dvobesedne različice razlikujejo po pomenu (recimo 'natanko' = 'natančno', 'na tanko' = 'na tanke rezine').</p>
               <p xml:id="suss-arhiv-000461.p6">O enobesednosti Pravopis pravi, da se skupaj pišejo zveze, ki jih ne moremo razdružiti s kakšno tretjo besedo, ter zveze, katerih sestavnim delom ne moremo zamenjati vrstnega reda. To se vsekakor zdita smiselni merili enobesednosti. Če lahko med dva dela vtaknemo celo besedo, potem tista dva dela očitno nista skupaj tvorila ene besede.</p>
               <p xml:id="suss-arhiv-000461.p7">Načela razdružljivosti in zamenljivosti zaporedja pa ne moremo uporabiti zmeraj za merilo pisanja skupaj ali narazen. Zamenljivost vrstnega reda je pri predložnih zvezah še posebej neuporabno merilo, saj se predlog v slovenščini nikoli ne more pojaviti za samostalnikom. Predložne zveze bodo torej vedno imele nezamenljiv vrstni red. Možnost vstavitve druge besede se zdi uporabnejše merilo, a ga velja kljub temu uporabljati trezno.</p>
               <p xml:id="suss-arhiv-000461.p8">Nekatere besedne zveze so že toliko ustaljene, da jih ne moremo spreminjati z dodajanjem drugih besed. To vsekakor velja za različna imena krajev, kjer je dodajanje seveda nemogoče, a o spremembi zapisa iz 'Gorenja vas' v 'Gorenjavas', 'Škofja Loka' v 'Škofjaloka', 'Šempeter pri Novi Gorici' v 'Šempeterprinovigorici' in tako naprej vseeno ne razmišljamo. Ok, to so krajevna imena in za njih veljajo rahlo drugačna merila.</p>
               <p xml:id="suss-arhiv-000461.p9">Še eno merilo, ki je ravno tako navedeno v Pravopisu, pravi, da se skupaj pišejo tisti prislovi iz predložnih zvez, katerih pomen se ne da izpeljati iz pomenov njegovih sestavin ali pa je ta prislov že sam izpeljanka iz predložne zveze. To merilo je še posebej smiselno, saj so zveze, ki imajo nepovezan pomen in so osnova za nove besedotvorne procese, prav gotovo leksikalizirane, torej spravljene v našem notranjem slovarju kot ena sama enota, t.j. ena beseda. Vendar tudi tu ni vse tako enostavno, saj ni vedno prav jasno, kateri pomen je še izračunljiv in kateri ne več. Pravopis navaja razliko med '(stati) na poti' in 'biti napoti', ki se zdi dokaj očitna, četudi je pomen prislova 'napoti' v bistvu razložljiv iz sestavnih delov. Besedna zveza 'biti napoti' pomeni, da je nekdo tam, kjer ga je najmanj treba, t.j. na (naši) poti in nam je tako v napoto.</p>
               <p xml:id="suss-arhiv-000461.p10">Kakšno je torej pomensko razmerje med zvezo 'v redu' in njenimi sestavnimi deli? Na prvi pogled se ne zdi, da bi bilo govora o kakšnem prenesenem pomenu. O prenesenem pomenu bi prej govorili pri zvezi 'v gosjem redu', ki pomeni 'hoditi eden za drugim'. Četudi je tudi tu pomen izračunljiv iz sestavnih delov (hoditi v redu/vrsti, kakor to počenjajo gosi), besedne zveze pa seveda tudi ne pišemo skupaj (ni zadetkov). Zaradi nenajbolj jasnih meril se pomenskih razmerij raje ne bom loteval.</p>
               <p xml:id="suss-arhiv-000461.p11">Zveza 'v redu' se uporablja v različnih položajih in z rahlo različnimi pa vendar povezanimi pomeni. Ni nujno, da so vse rabe primerljive glede svoje enobesednosti. Vas očitno zanima predvsem pomen 'počutiti se dobro' oz. 'nekaj je dobro'.</p>
               <p xml:id="suss-arhiv-000461.p12">Pomen 'nekaj je dobro' oz. 'ok' je bolj vzklična raba. V tej rabi se zveza 'v redu' uporablja kot samostojna poved. V tej rabi se zdi tudi samostojna beseda tako kot 'ok' in le s težavo si jo predstavljamo kot besedno zvezo predloga in samostalnika. Recimo v kontekstu:<lb/>A: Zvečer grem s Petrom na eno pijačo.<lb/> B: Ok/V redu.<lb/> Ali pa:<lb/> A: Včeraj sem prečil iz Mangarta na Jalovec.<lb/> B: Superca/V redu/Ok (izgovorjen s podaljševanjem glasov).</p>
               <p xml:id="suss-arhiv-000461.p13">Podobno, kot 'v redu' v tem pomenu ni predložna zveza, tudi 'ok' ni le kratica, kot jo včasih zapisujejo (in kar naj bi v originalu tudi bila, tako http://dictionary.reference.com/search?q=ok), temveč je danes predvsem samostojna beseda, ki jo včasih zapišemo kar 'okej' (drugi možni zapisi so še 'OK' in 'okay', pa še kaj bi se našlo). Za 'ok' sicer res velja, da četudi se nam morda res zdi, da je kratica (večkrat sem že srečal zapis s pikami, torej 'O.K.', povsem običajen pa je zapis 'OK'), nihče od nas ne ve, kaj naj bi ta kratica pomenila, tako da jo je težko imeti za kaj drugega kot samostojno besedo. Kakorkoli že, tako kot 'ok' tudi 'v redu' v pomenu 'ok' deluje že skoraj kot samostojna beseda.</p>
               <p xml:id="suss-arhiv-000461.p14">V takšni rabi 'v redu' deluje kot ena beseda tudi po merilu vstavljanja dodatnih besed. Ko z 'v redu' odgovorimo na vprašanje 'A se zmenimo danes ob osmih v kavarni na Placu?' med 'v' in 'redu' ne moremo vstaviti prav nobene druge besede. Že tako ali tako velja, da med 'v' in 'redu' prav dosti besed ne moremo vstaviti. Primer, ki pride na pamet je 'v najlepšem redu'. Vendar te zveze ne moremo uporabiti kot pritrdilo s pomenom 'ok'.<lb/>A: Jaz pridem s čevapčiči, ti pa prinesi kako pivo.<lb/> B: Ok/V redu/Dobro/*V najlepšem redu.</p>
               <p xml:id="suss-arhiv-000461.p15">Ta raba zveze 'v redu' je brez dvoma enobesedna. Torej bi jo sledeč logiki slovenskega pravopisa oziroma slovenskega knjižnega jezika pisali skupaj. Vprašanje je seveda, ali takšna zveza oziroma beseda sploh spada v knjižni jezik in ali jo je torej sploh treba zapisovati. 'Vredu' (kakorkoli jo že zapišemo) v tem pomenu je namreč nekam pogovorna beseda in prav lahko se ji boste nezavedno izogibali tudi sami. Zvezo sicer res navajata tudi Pravopis in SSKJ, vendar se zdi, da ne v tem pomenu. Pa vendar. Če zapisujemo govorjeni jezik, kar počnemo v premem govoru, bomo morali zapisati tudi to besedo, tako da je vprašanje še vedno na mestu.</p>
               <p xml:id="suss-arhiv-000461.p16">Od drugih rab zveze 'v redu' bi rad izpostavil še eno, ki je zelo očitno enobesedna. 'V redu' se lahko uporablja tudi kot pridevnik (prejšnja raba je bila bolj prislovna), recimo v zvezah 'On je en vredu človek', 'To je prav res vredu mesto' itd. Zelo očitno je namreč, da v teh primerih med 'v' in 'redu' res ne moremo vstaviti nobene besede: '*On je en v najlepšem redu človek', '*tole je prav res v najlepšem redu mesto' in tako naprej. Tudi tu je zveza oziroma beseda 'vredu' zamenljiva s kratico oziroma besedo 'ok': 'on je en ok človek', 'tole je pa res eno ok mesto'. Moram pa priznati, da je ta raba besed 'ok' in 'v redu' še za spoznanje bolj pogovorna od prejšnje. V potrdilo pridevniškosti zveze/besede 'v redu' v tem pomenu lahko dodam, da se pred besedo 'vredu' lahko doda tipične modifikatorje pridevnikov kot sta prislova 'zelo' in 'čisto': 'Peter je en zelo/čist vredu človek.' Obenem velja, da se predložne zveze v slovenščini ne morejo pojaviti pred samostalnikom (na položaju levega prilastka): *ob cesti hiša/*na reki Kwai most.</p>
               <p xml:id="suss-arhiv-000461.p17">Raba zveze 'v redu', ki je bolj knjižna, se zdi manj enobeseda. V primerih kot naprimer 'Zadeva je potekala v (najlepšem) redu.' lahko med 'v' in 'redu' namreč vstavimo besedo 'najlepšem' pa je stavek še vedno mogoč. Podobno velja za pogovor:<lb/>A: Ali je kaj narobe?<lb/> B: Ne ne, vse je v (najlepšem) redu.</p>
               <p xml:id="suss-arhiv-000461.p18">V bistvu se ne morem odločiti, ali sta mi primera z vstavljeno besedo 'najlepšem' res tako običajna, kot sem zapisal, ali ne, vendar vsekakor velja, da po (ne)običajnosti nista primerljiva z zgoraj obravnavanimi rabami, ki so (očitno) enobesedne.</p>
               <p xml:id="suss-arhiv-000461.p19">Če povzamem, zveza 'v redu' ni običajna v knjižnem jeziku (vsaj ne v vseh svojih rabah), zato velja o njeni uporabiti razmisliti. Če se boste vseeno odločili, da jo zapišete, pazite v kateri rabi jo uporabljate. Kakor ste videli zgoraj, se v določenih rabah uporablja kot ena beseda in jo je zato takrat smiselno zapisovati skupaj. To pa ne velja za vse rabe. Seveda se sedaj postavi vprašanje, ali je smiselno tako rekoč enako besedo zapisovati na dva različna načina, vendar, kakor smo ugotovili, tu govorimo o dveh ločenih zvezah oziroma o eni zvezi in eni besedi (ločujemo namreč tudi med 'natanko' in 'na tanko').</p>
               <p xml:id="suss-arhiv-000461.p20">(november 2006)</p>
               <p xml:id="suss-arhiv-000461.p21">Odgovor je nastal pri predmetu Jezikovnosvetovalni seminar na Univerzi v Novi Gorici</p>
            </div>
         </div>
         <div type="article" xml:id="suss-arhiv-000462"
              corresp="http://www2.arnes.si/~lmarus/suss/arhiv/suss-arhiv-000462.html">
            <head>Od kod pride beseda 'vodka'</head>
            <byline>Rok Žaucer</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000462.div1">
               <p xml:id="suss-arhiv-000462.p1">VPRAŠALA BI ZA IZVOR BESEDE vodka?</p>
            </div>
            <div type="answer" xml:id="suss-arhiv-000462.div2">
               <p xml:id="suss-arhiv-000462.p2">V slovenščino smo besedo 'vodka', ki poimenuje vrsto žgane pijače, prevzeli iz ruščine. Tvorbeno gledano gre v ruščini pri besedi 'vodka' za manjšalnico, tvorjeno s spojitvijo manjšalnega obrazila '-ka', ki ga v isti vlogi poznamo tudi v slovenščini, in korena 'vod-', ki je istopomenski s slovenskim korenom vod- (ruska 'vodá' ustreza slovenski besedi 'voda') (Marko Snoj, Slovenski etimološki slovar (druga izdaja), Založba Modrijan, Ljubljana 2003). Lahko bi torej rekli, da ruska 'vodka' zgodovinsko gledano oblikovno ustreza slovenski besedi 'vodica' (kadar s tem ne poimenujemo kolonjske, ali tudi 'vodka', kadar s tem ne poimenujemo žganja), le da se je za izvorno gledano sicer prozorno sestavljeno besedo s približnim pomenom 'majhna voda'/'voda (v afektiranem govoru)' ustalil besedotvorno neprozorni pomen '(določene vrste) žgane pijače'.</p>
               <p xml:id="suss-arhiv-000462.p3">Morda vas zanima tudi, če torej za besedo 'vodka' v slovenščini lahko rečemo, da je sestavljena iz korena vod- in pripone -ka -- besedo smo, kot rečeno, sicer prevzeli kot celo, že sestavljeno, vendar ker bi bila ta celota zaradi sorodnosti slovenščine in ruščine tudi v slovenščini načeloma lahko razgradljiva na prav isti način, ni izključeno, da smo slovenski govorci to celoto kljub njenemu iz golega besedotvorja nepredvidljivemu pomenu (torej kljub pomenu 'vrsta žgane pijače' in ne 'majhna voda'/'voda (v afektiranem govoru)') reanalizirali in jo v spontani jezikovni rabi razgrajujemo. Odgovor na to vprašanje je vse prej kot lahek. Dejansko se s tem konkretnim vprašanjem (in s podobnimi vprašanji v slovenščini nasploh), kolikor je meni znano, še nihče ni ukvarjal. In tudi za ruske govorce, kolikor vem, še ni bilo dokazano, da bi v spontanem govoru besedo sproti razgrajevali, kljub temu da je zgodovinsko gledano pri njih beseda vsekakor razgradljiva sestavljenka. Dosedanje psiholingvistične študije (npr. Dukova-Zheleva, Geber, Kharlamov, Toncilescu, Kazanina 2006) nakazujejo, da je 'vodka' v ruščini (kjer je danes v rabi bolj ali manj samo s pomenom žgane pijače) prepoznavana kot celota in ni razgrajevana, torej da besedo 'vodka' ruski govorci prepoznavajo bistveno drugače, kot bi slovenski govorec prepoznaval npr. besedo 'rutka' (&lt; 'ruta') ali 'pirček' (&lt; 'pir') (tudi ko sta besedi glasoslovno glasoslovno praktično povsem primerljivi). Lahko pa dodam, da so bile tovrstne študije izvajane z bolj klasičnimi eksperimentalnimi metodami (npr. merjenje reakcijskega časa pri prepoznavanju besed), zato se postavlja vprašanje, če bi enake rezultate dobili tudi ob uporabi raznih metod, ki zadeve primerjajo s pomočjo možganskih magnetnih aktivacij ipd.</p>
               <p xml:id="suss-arhiv-000462.p4">(november 2006)</p>
            </div>
         </div>
         <div type="article" xml:id="suss-arhiv-000463"
              corresp="http://www2.arnes.si/~lmarus/suss/arhiv/suss-arhiv-000463.html">
            <head>Kako se piše 'žid'</head>
            <byline>Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000463.div1">
               <p xml:id="suss-arhiv-000463.p1">Zanima me kdaj se beseda "žid" piše z veliko in kdaj z malo začetnico?</p>
               <p xml:id="suss-arhiv-000463.p2">Kako je v primeru (v stavku: "da so ga vsi imeli za žida").</p>
            </div>
            <div type="answer" xml:id="suss-arhiv-000463.div2">
               <p xml:id="suss-arhiv-000463.p3">Slovenski pravopis določa, da se imena pripadnikov narodov zapisuje z veliko začetnico. 'Žid' je vsekakor ime za pripadnika naroda in mora torej v svoji osnovni rabi biti zapisana z veliko začetnico.</p>
               <p xml:id="suss-arhiv-000463.p4">Vendar pa se žid lahko uporablja tudi drugače. Slovar slovenskega knjižnega jezika navaja pri geslu 'žid' dva pomena:</p>
               <p xml:id="suss-arhiv-000463.p5">žíd<lb/>1. pripadnik židovske vere: gospodar je bil žid<lb/> 2. ekspr. stiskač, oderuh: postal je pravi žid</p>
               <p xml:id="suss-arhiv-000463.p6">V tem drugem pomenu je beseda 'žid' rabljena kot občno ime in se zato zapisuje z malo začetnico. Iz vašega stavka ni nedvoumno razvidno kakšen pomen imate v mislih (verjetno tega drugega, vendar boste to presodili sami). Če mislite reči, da so nekoga vsi imeli za pripadnika židovske skuposti/narodnosti (karkoli židovstvo že je), potem boste 'žid' zapisali z veliko začetnico ('Ko je Peter prišel na Norveško, so ga vsi imeli za Slovaka.'). Če mislite na pripadnika židovske vere (četudi je to poimenovanje pogosto prekrivno), boste 'žid' pisali z malo. Če pa mislite z besedo 'žid' poimenovati nekoga, ki dejansko ni pripadnik židovske skupnosti ali vere, temveč bi radi le uporabili bolj ekspresivno oznako za stiskača (oz. karkoli vam ta beseda pomeni), pa boste 'žid' pisali z malo začetnico ('Četudi je bil Peter zelo radodaren, so ga po večini še vedno imeli za hudega žida').</p>
               <p xml:id="suss-arhiv-000463.p7">Takšna uporaba poimenovanja pripadnikov neke družbene skupine (pogosto manjšine) za nekaj slabšalnega je seveda zelo običajna (pa seveda obenem prav nič hvalevredna). Podobna poimenovanja so še 'gorenjec/gorenc' (s pomenom 'stiskač' oz. 'šparaven človek'), 'bosanec/bosanc' (s približnim pomenom 'delavec iz drugih republik nekdanje Jugoslavije' oz. morda kar 'nekdo nedefinirano slab'), 'cigan' (po SSKJ '2 [pomen] slabšalno - zvit, lahkomiseln ali malopriden človek: to ti je pravi cigan; še hujši cigan je, kot si ti') pa še kaj bi se lahko našlo. Dosti takih poimenovanj je tudi lokalno omejenih, tako naprimer na štajerskem včasih uporabljajo besedo 'pohorc' s približnim pomenom 'nasilen in neumen človek', podobno v več krajih Slovenije 'hribovc' ne pomeni nekoga, ki živi v hribih, temveč nekoga, ki se obnaša neumno .... Seveda so vsa ta poimenovanja zmerljivke in zavedati se moramo, da z njihovo uporabo dejansko ne žalimo tistega, ki mu je zmerljivka namenjena, temveč vse pripadnike tiste družbene skupine, ki jih to poimenovanje zajema.</p>
               <p xml:id="suss-arhiv-000463.p8">(november 2006)</p>
               <p xml:id="suss-arhiv-000463.p9">Odgovor je nastal pri predmetu Jezikovnosvetovalni seminar na Univerzi v Novi Gorici</p>
            </div>
         </div>
         <div type="article" xml:id="suss-arhiv-000464"
              corresp="http://www2.arnes.si/~lmarus/suss/arhiv/suss-arhiv-000464.html">
            <head>Predpona e- in velika zacetnica</head>
            <byline>Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000464.div1">
               <p xml:id="suss-arhiv-000464.p1">Zanima me nacin pisanje predpone e- v smislu elektronsko posredovanje (e-posredovanje). V zadnjem casu se je v pisni obliki razsirila uporaba te predpone po angleskem vzoru, npr. e-Rojstva. Sama menim, da bi moralo biti oboje zapisano z malo zacetnico, torej e-rojstva. Imam prav? Kako pa v primeru, ce gre za ime projekta ali programa? Imamo potem opravka s projektom E- rojstva ali e-Rojstva?</p>
            </div>
            <div type="answer" xml:id="suss-arhiv-000464.div2">
               <p xml:id="suss-arhiv-000464.p2">Za začetek poglejmo, kakšna naj bi bila pravilna uporaba vezaja. Slovenski pravopis pravi, da se stični vezaj uporablja med sestavinami zloženk nastalih iz podredne zveze, če je prvi del števka (več števk) ali črka (več črk), naprimer: C-vitamin, A4-format, c-dur, TV-program. V primeru, da se odločimo zamenjati zaporedje, pa pri zapisu stičen vezaj izpustimo: vitamin C, format A4, dur c, program TV. Pri takih zapisih moramo paziti, da uporabimo stični vezaj, kar pomeni, da med črko in vezajem ne delamo presledka. Tipično zapisovanje zloženk s predpono 'e-' je seveda stično, saj le tako s pomočjo predpone naredimo novo besedo, pa tudi zloženka se zdi primerljiva z zloženkami tipa 'C-vitamin' - 'vitamin, ki je C', torej 'pošta, ki je e(lektronska)'. Uporaba stičnega vezaja torej ni vprašljiva. Kako pa je z začetnicami?</p>
               <p xml:id="suss-arhiv-000464.p3">Če je govora o nekakšni storitvi primerljivi z e-pošto, potem verjetno ni dileme. Z veliko začetnico se zapisujejo le lastna imena. Predpona 'e-' je na nek način okrajšava za pridevnik 'elektronska/i/o'. Če hočemo vedeti, kako bomo pisali besedo s predpono 'e-', se lahko vprašamo, kako bi pisali nekrajšano besedno zvezo. Torej, ker pišemo 'elektronska pošta' z malo, bomo tudi 'e-pošta' pisali z malo. Podobno tudi 'e-poslovanje', 'e-knjiga', 'e-naslov' in tako naprej. Na prvi pogled ni pravega razloga za zapisovanje katerekoli sestavine z veliko začetnico. Izjeme bi bili seveda primeri, kjer bi bila druga sestavina lastno ime. Če bi recimo govorili o posodobitvi internetne mreže v mestu Kranj, bi lahko zapisali nekaj na temo 's posodobitvijo je e-Kranj pridobil veliko'. Ali pa, da bi z 'e-Kranj' poimenovali vse internetne strani občine/mesta Kranj. Drugo vprašanje je kako bi zapisovali ime projekta. Ker gre tu za očitno lastno ime, bi veljalo prvo sestavino pisati z veliko začetnico. Prva sestavina je tu predpona 'e-', pisali bi torej 'E-rojstva'.</p>
               <p xml:id="suss-arhiv-000464.p4">Po hitrem prebrsku po internetu in drugih razpoložljivih virih, bi lahko dodali še to. Ne glede na pogostnost posameznih zapisov se zdi, da ima angleški zapis velike začetnice pri drugi sestavini zloženke svojo logiko. Besede s predpono 'e-' se v angleščini pogosto zapisuje brez vezaja, torej kar 'email', 'ebank', 'ebook', 'emoney' in tako naprej. Ko so besede zapisane tako, postanejo vizualno precej slabo prepoznavne oziroma izgubijo nekaj vizualne podobnosti z njihovimi osnovnimi besedami, torej 'book', 'mail', 'money' itd. vizualna podobnost je seveda precej večja, če so besede sestavljene s pomočjo (stičnega) vezaja, a še vedno obstaja tudi možnost ločevanja osnovne besede od pripone z velikostjo črk. To seveda ni standarden način niti v angleščini, je pa gotovo tam bolj običajen zaradi večjega števila priimkov tipa 'MacDonald', 'delliCarpini', 'diPietro', 'ONeil' itd., kjer je osnovni priimek (oz. ime) od predpone ločen ravno po veliki začetnici. Taka imena bi se na enak način morala zapisovati tudi v slovenščini, pač citatno.</p>
               <p xml:id="suss-arhiv-000464.p5">Predpona 'e-' s pomenom 'elektronska/i/o' ni prava besedotvorna predpona. Angleščina dejansko že ima predpono 'e-' latinskega izvora, ki se pojavlja v besedah tipa 'e-mit', 'e-mission' (prim. 'trans-mit', 'trans-mission'), ki seveda nima pomena 'elektronsko'. Po eni strani bi zapis besed tipa 'ebook' brez kakršnihkoli dodatkov dal slutiti, da gre za običajno predpono 'e-', kar pa seveda ni res. Predpona 'e-' s pomenom 'elektronsko' je sicer res zelo produktivna predpona tako v angleščini kot pri nas, vsekakor pa je to še vedno precej nova pogruntavščina. Od že obstoječe predpone 'e-' pa se seveda razlikuje tudi v svojem pomenu in funkciji, a se v te razprave raje ne bi spuščal. Ker pri uporabi besed, še posebej novih, gledamo, da bi bile čim lažje dostopne bralcu, bomo bralcu skušali signalizirali, da imamo v določenem primeru v mislih ravno to novejšo predpono, ki dejansko ni enakovredna besedotvorna predpona predponi 'e-' iz besede 'emit'. Zato predpono lahko zapišemo nekako drugače. Ena od možnosti je vsekakor uporaba vezaja. Druga možnost pa je zapis skupaj z veliko začetnico na drugem delu. Na ta način sta besedi očitno ločeni, bralcu pa je svetovano, da naj predpono 'e-' bere drugače, kot če bi bila v običajni zloženki. Svetovano mu je, da sta tu dejansko dve besedi in ne ena beseda sestavljena z običajnimi besedotvornimi procesi.</p>
               <p xml:id="suss-arhiv-000464.p6">Vse zapisano o prepoznavnosti posameznih delov besede, bi seveda lahko veljalo tudi v Slovenščini, saj nam vezaj ravnotako svetuje, da to ni le ena sama samcata enostavna beseda, sestavljena z običajnimi besedotvornimi mehanizmi, temveč nekaj posebnega. Ali bi torej lahko v slovenščini uporabljali tudi angleški tip zapisovanja 'eRojstva'? Logika vizuelnega prepoznavanja drugačnega tipa sestavljanja besed bi seveda lahko delovala tudi v slovenščini, le da je slovenščina zelo očitno bolj konzervativna od angleščine, tako pri sprejemanju novih besed kot pri zapisovanju različnih besed. Vsekakor pa velja, da je zapis z veliko začetnico na drugi sestavini smiseln predvsem, ko ne uporabljamo vezaja. Manj smiselno se zdi podvajanje opozoril, se pravi zapis 'e-Naslov' oz. 'e-Rojstva'.</p>
               <p xml:id="suss-arhiv-000464.p7">Lahko bi tudi trdili, da je predpona 'e-' zares učinkovita le, če je zapisana z malo. Da je torej ne moremo zapisati z veliko začetnico in, ker hočemo vseeno sporočiti, da je neka beseda dejansko ime nekega projekta, zavoda ali česarkoli že, lahko veliko začetnico prenesemo na drugo črko. Vprašanje se sicer postavi, kako bi takšno ime zapisovali na začetku stavka? Ali bi jo predpono 'e-' še vedno zapisovali z malo ali bi v tem primeru postala velika začetnica? Četudi je to bolj piškav razlog, bi lahko rekli, da se v tem pogledu zdi bolj smiselen enostaven zapis 'E-rojstva' saj vsekakor bolj sledi pravopisni logiki slovenščine in torej v normo prinaša manj novosti in z njimi potencialnih težav oziroma zapletov.</p>
               <p xml:id="suss-arhiv-000464.p8">Opazili smo, da se je zapis brez vezaja ustalil pri 'eDavkih', medtem ko se je vezaj ustalil pri 'e-upravi'. Za zapis brez vezaja lahko dodamo še, da bi bilo tudi imena projektov, torej poimenovanja, kjer bi uporabili veliko začetnico, smiselno pisati 'eRojstva', saj bi ob uporabi dveh velikih začetnic stvar delovala rahlo čudno. Gotovo bi najprej pomislili, da gre za napako, in šele nato skušali zapis razumeti drugače 'ERojstva'. Kot rečeno, velika začetnica deluje podobno kot vezaj in besedo razbije na dva dela, seveda pa to moč izgubi, če imamo eno zraven druge dve veliki začetnici. S tega stališča je smiselno vztrajati ob stalnem zapisu 'e'-ja z malo začetnico, tudi, ko je beseda na začetku stavka. Tej logiki zapisovanja sledijo tudi na portalu 'eDavki': 'eDavki nudijo različne možnosti povezave za zunanje aplikacije.'</p>
               <p xml:id="suss-arhiv-000464.p9">Torej, v izogib nadaljnjim težavam in nejasnostim glede zapisa velike začetnice tu in tam, se zdi smiselno med predpono 'e-' in osnovno besedo zapisati stični vezaj. Če uporabimo stični vezaj, potem je smiselno tako zapisana imena (projektov itd.) pisati z veliko začetnico le čisto na začetku, torej 'E-rojstva'. Nikakor pa ne moremo reči, da bi tudi drugačen zapis ne imel svojega smisla. Ustaljene prakse v Sloveniji očitno ni, torej je precejšen del teže odločitve na vaši strani.</p>
            </div>
            <div type="comment" xml:id="suss-arhiv-000464.div3">
               <p xml:id="suss-arhiv-000464.p10">V pisni obliki bi se imena zbirk, registrov, itd. morala pisati z veliko zacetnico, torej: Centralni register prebivalstva, Maticni register,.... V praksi veckrat zasledim te nazive pisane z malo zacetnico, npr.: "Podatke za vpis v maticni register posiljajo.....". Ali je to pravilno?</p>
            </div>
            <div type="answer" xml:id="suss-arhiv-000464.div4">
               <p xml:id="suss-arhiv-000464.p11">Najpreprostejši odgovor sledeč pravopisu bi bil: če govorimo o vrsti registra, bomo naziv tega registra zapisovali z malo začetnico. Tako bi recimo govorili o različnih sodnih registrih, o območnem registru prebivalstva, o občinskem registru gostinskih lokalov itd. V kolikor pa je nekaj tudi uradni naziv ustanove, bi to ime seveda zapisovali z veliko začetnico, torej 'Centralni register prebivalstva Republike Slovenije', 'Ladijski register Republike Slovenije', 'Register gostinskih lokalov občine Nova Gorica' itd.</p>
               <p xml:id="suss-arhiv-000464.p12">Bolj konkretno, "[m]atični register je računalniško vodena baza podatkov, v katero se vpisujejo matična dejstva: rojstvo, zakonska zveza in smrt ter druga dejstva, določena z zakonom. Matični register je razvid osebnih stanj državljank in državljanov Republike Slovenije in razvid rojstev, zakonskih zvez in smrti tujih državljank in državljanov, ki so nastala na območju Republike Slovenije. Sestavni del matičnega registra je zbirka listin, ki so podlaga za vpis v matični register. Izpiski iz matičnega registra in potrdila, ki se izdajajo na podlagi vpisov v matični register, imajo dokazno moč javnih listin" (pobrano iz http://e-uprava.gov.si/e-uprava/dogodkiPrebivalci.euprava?zdid=853&amp;sid=508).</p>
               <p xml:id="suss-arhiv-000464.p13">Očitno je torej matični register vrsta registra. Tako vsaj o njem govorijo upravni delavci. Je sicer računalniško vodena baza podatkov, kar da slutiti, da je govora o enem samem registru (če je govora o enem samem registru, potem je to pač ena in edina ustanova). Vseeno se mi zdi, da so (vsaj včasih) obstajali matični registri po vseh upravnih enotah, tako da je to res bila le vrsta registra. Ime takšnega registra bi bilo 'Matični register Upravne enote Nova Gorica' ali kaj podobnega (s kakšno začetnico pisati 'upravne' je že drugo vprašanje). Po tej isti logiki bi 'Centralni register prebivalstva Republike Slovenije' pisali z veliko začetnico, ker je to pač ime ustanove.</p>
               <p xml:id="suss-arhiv-000464.p14">Seveda tu zopet velja, da se velika začetnica uporablja, ko imamo v mislih konkretno ustanovo. Če pa je neka beseda ali zveza le vrstno poimenovanje tipa registra, naj bi ta poimenovanja pisali z malo. Tako bi tudi 'centralni register' pisali z malo, če bi o njem govorili kot o vrsti oz. tipu registra raje kot o konkretni ustanovi. Recimo v stavku 'običajno je, da je vsak državljan zaveden v nekakšnem centralnem registru prebivalstva'. Taka pravila sicer rahlo zakomplicirajo celotno situacijo, vendar upam, da je vsaj princip, kateremu sledijo, jasen.</p>
               <p xml:id="suss-arhiv-000464.p15">Če govorimo o vrsti registra, uporabljamo malo začetnico, če govorimo o imenu konkretne ustanove, uporabljamo veliko začetnico.</p>
               <p xml:id="suss-arhiv-000464.p16">(november 2006)</p>
               <p xml:id="suss-arhiv-000464.p17">Odgovor je nastal pri predmetu Jezikovnosvetovalni seminar na Univerzi v Novi Gorici</p>
            </div>
            <div type="reference" xml:id="suss-arhiv-000464.div5">
               <p xml:id="suss-arhiv-000464.p18">Glej tudi: <ref target="#suss-arhiv-000007">Kako se pišejo besede 'vlada', 'ustavno sodišče' in 'ustava'</ref>.</p>
               <p xml:id="suss-arhiv-000464.p19">Glej tudi: <ref target="#suss-arhiv-000009">Kako pisati 'nadzorni svet', 'uprava delniške družbe' ...</ref>.</p>
            </div>
         </div>
         <div type="article" xml:id="suss-arhiv-000465"
              corresp="http://www2.arnes.si/~lmarus/suss/arhiv/suss-arhiv-000465.html">
            <head>Ali je bolje 'shengenski' ali 'šengenski'</head>
            <byline>Franc Marušič in Amanda Saksida</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000465.div1">
               <p xml:id="suss-arhiv-000465.p1">Vprašanje je zelo preprosto. Katera oblika pisanja tega pridevnika bi bila s slovnične plati ustreznejša - schengenski/a/o ali šengenski/a/o?</p>
               <p xml:id="suss-arhiv-000465.p2">Prebral sem vašo obrazložitev za pridevnik newyorški iz katere sklepam, da pri skladnji pridevnikov iz tujih lastnih imen ni kakega absloutnega pravila. V tisku se pojavlja le oblika s sch, sam pa se nekoliko bolj nagibam k različici s črko š, saj gre za pojem, ki ga bomo pogosto uporabljali v našem besednjaku in nima smiselnega prevoda.</p>
               <p xml:id="suss-arhiv-000465.p3">Glede na aktualnost mislim, da bo to vprašanje zanimivo tudi za vas.</p>
            </div>
            <div type="answer" xml:id="suss-arhiv-000465.div2">
               <p xml:id="suss-arhiv-000465.p4">Ime kraja, v bližini katerega je bil podpisan sporazum, je Schengen. Glede tega (vsaj zaenkrat) ni debate. Ta kraj v Luxemburgu (zaenkrat še) nima slovenskega imena, zato ime zapisujemo citatno. Prav tako bi se moral sporazum, ki se imenuje po tem kraju, verjetno imenovati Schengenski sporazum.</p>
               <p xml:id="suss-arhiv-000465.p5">Seveda pa smo iz imena sporazuma naredili celo vrsto občnih poimenovanj, za katere ni več prav jasno zakaj bi jih morali zapisovati citatno, saj govorimo v primeru besednih zvez, 'schengenska/šengenska meja', 'schengenski/šengenski informacijski sistem' o tipu meje oziroma informacijskega sistema, ki v naši glavi ni več nujno vezan na kraj Schengen. Četudi se seveda posredno imenuje ravno po tem kraju.</p>
               <p xml:id="suss-arhiv-000465.p6">V igri sta vsaj dve vodili. Po eni strani smo na citaten zapis občnih poimenovanj izpeljanih iz imena kraja že navajeni zaradi 'Schengenskega sporazuma'. Po tej strani se zdi smiselno zaradi večje razpoznavnosti obdržati citatni zapis tudi za obča poimenovanja izpeljana iz tega imena. Po drugi strani se zdi smiselno zaradi lažje berljivosti in lažje zapisljivosti pisati kar po domače torej 'šengenska meja', vendar s takšnim zapisom izgubimo tisto povezavo med sporazumom in mejo, ki jo ta sporazum določa (šengensko mejo določa Schengenski sporazum).</p>
               <p xml:id="suss-arhiv-000465.p7">Tu se lahko vprašamo, ali ne bi morda podomačili tudi imena sporazuma ter morda celo imena kraja. Povezava med občnim poimenovanjem in lastnim poimenovanjem po kraju bi tako ostala. Pa tudi sicer je tako, da je podomačen zapis pridevnika precej redek (če sploh obstaja), če nimamo pred tem že podomačenega samega imena. Seveda je malo odvisno tudi od samega imena kraja oz. razmerjem med zapisom imena in izgovorom. Če se na zapis brez problema natakne končnica -ski/ški, beseda pa ostane še vedno vizualno prepoznavna, potem so podomačitve res redke, recimo 'clevelandski' napram neobstoječem 'klevelandski' (pogostost preverjamo z iskalnikom www.najdi.si, ki avtomatično išče vse sklonske in spolne različice izbranega pridevnika) ali 'hollywoodski' napram precej redkejši obliki 'holivudski' (5497 : 374). Drugače je pri imenih, ki končnice -ski ne morejo preprosto natakniti na konec besede, recimo 'čikaški' napram 'chicaški' (623 : 193) ali celo neobstoječi možnosti 'chicag(o)ski'. Tu se morda odločimo za slovenjenje pridevnika, ne da bi obenem slovenili ime kraj, tudi zato, ker smo se vizualni razpoznavnosti imena morali tako ali tako odpovedati, da smo pridevnik sploh lahko sestavili.</p>
               <p xml:id="suss-arhiv-000465.p8">O nekaterih razlogih za citatno zapisovanje (tj. ohranjanje izvornega zapisovanja) tujih imen ste lahko brali že pri odgovoru o pridevniku newyorški. Zdajšnji, pa tudi prejšnji pravopis, se načeloma opredeljujeta za citatni zapis, seveda pa navajata mnoge izjeme od tega pravila - poleg držav, celin, jezer in rek in podobnih pojmov podomačujemo tudi nekatera bolj znana imena. Katera so tista bolj znana imena v določenem obdobju in zakaj nekatera zelo znana imena podomačimo, nekatera pa ne (Dunaj, Benetke, Rim, Firence), ni popolnoma jasno, zdi pa se, da je podomačevanje imen trenutno nekoliko zamrznjeno in so ohranjena samo podomačena imena, ki so tako obliko dobila v preteklosti (recimo do polovice 20. stoletja, ali pa še prej). Marsikatero podomačeno ime pa smo tudi že izgubili (Monakovo = Muenchen, Kelmorajn = Koeln (am Rhein), Solnograd = Salzburg, Milan = Milano, Turin = Torino itd.) Za vsa novejša ali na novo bolj znana imena pa velja, da se jih čim dlje ohranja v njihovi originalni obliki, upoštevajoč lastniške pravice nosilcev imena tudi pri izbiri zapisa, kolikor je to mogoče.</p>
               <p xml:id="suss-arhiv-000465.p9">Podomačevanje seveda ni le značilnost slovenščine izpred nekaj desetletij in še bolj drugih južnoslovanskih jezikov (sploh je po tem znana srbščina), ampak jo poznajo tudi drugi jeziki (Florence, Belgrade, Athens (angl.), Florenz, Venedig, Meiland, Neapel (nem.), Nuova York, Londra, Parigi (it.), ...).</p>
               <p xml:id="suss-arhiv-000465.p10">A če se vrnemo na pridevnike: razmerje med podomačenim zapisom imena in njegovega pridevnika ni tako enoznačno, kot se zdi. Naša kolegica Tina Verovnik v svoji nedavni zbirki esejev (GV založba 2005) ravno pridevnike na -ski navaja kot nekakšne spodbujevalce k podomačevanju zapisa tujih imen. Iz dveh razlogov:</p>
               <p xml:id="suss-arhiv-000465.p11">1. Ker se ti pridevniki večkrat nanašajo na neke splošnejše pojme, ki so povezani s krajevnim imenom (recimo holywoodska/holivudska zvezda; berlinski zid; schengenska/šengenska meja). Ko neka beseda dobi bolj splošen namen in se ne nanaša več zgolj na kraj, po katerem je ime dobila, lastništvo nad imenom izgubi pomen, podomačevanje pa močno oviro.</p>
               <p xml:id="suss-arhiv-000465.p12">2. Ker se podstava, tj. tuje ime, pri tvorjenju pridevnika včasih nekoliko spremeni že po samih pravopisnih pravilih in ne zaradi podomačevanja (po pravopisu se podstava, iz katere potem naredimo pridevnik, ponekod na desnem robu nekoliko poenostavi, da ji je potem lažje 'prilepiti' obrazilo -ski: Bonn -&gt; bonski, Bologna -&gt; bolonjski, Versailles -&gt; versajski, Arles -&gt; arlski, Dachau -&gt; dachavski, Tahiti -&gt; tahitijski, Sidney -&gt; sidneyjski, Toblach -&gt; toblaški, Alaska -&gt; aljaški, Santa Fe -&gt; santafejski). Tako je ponekod videti, kot če bi zapis imena že podomačili, kljub temu da samo upoštevamo pravila pravopisa oziroma da pač sledimo našemu jezikovnemu občutku, kakor smo zapisali že zgoraj.</p>
               <p xml:id="suss-arhiv-000465.p13">Kljub temu, da zgoraj predstavljeni primeri na nek način spodbujajo podomačevanje pridevnikov, pa ostajajo argumenti za zapis v citatni obliki enaki, kot so bili navedeni pri odgovoru o pridevniku 'newyorški'. Kot je bilo že zapisano, je dodaten argument proti podomačevanju zgolj pridevnika izguba vizualne podobnosti med dvema sorodnima pojmoma, konkretno med Schengenskim sporazumom in šengensko mejo, česar si seveda ne želimo. In kot rečeno se omenjeno podobnost lahko vzpostavi s podomačevanjem tudi drugih izimenskih pridevnikov ali celo s podomačevanjem imena kraja (Šengensko mejo določa Šengenski sporazume, ki je bil podpisan v Schengenu/Šengenu). A tu res postajamo že precej netipični.</p>
               <p xml:id="suss-arhiv-000465.p14">Trdno zakoličenega pravila torej ni. Trenutna raba, ki pri odločanju prav tako igra vlogo, gre močno v prid citatni obliki zapisovanja (v konkretnem primeru 'schengenski' in ne 'šengenski'), kot ste tudi opazili že sami. Očitno je trenutno v slovenščini bolj močen trend ohranjanja originalnega zapisovanja tujih imen, ni pa nujno, da bo tako vedno.</p>
               <p xml:id="suss-arhiv-000465.p15">(december 2006)</p>
               <p xml:id="suss-arhiv-000465.p16">Odgovor je nastal pri predmetu Jezikovnosvetovalni seminar na Univerzi v Novi Gorici</p>
            </div>
            <div type="reference" xml:id="suss-arhiv-000465.div3">
               <p xml:id="suss-arhiv-000465.p17">Glej tudi: <ref target="#suss-arhiv-000253">Zakaj se prav piše newyorški in ne newjorški ali njujorški</ref>.</p>
            </div>
         </div>
         <div type="article" xml:id="suss-arhiv-000466"
              corresp="http://www2.arnes.si/~lmarus/suss/arhiv/suss-arhiv-000466.html">
            <head>Od kod izvira beseda 'fukati'</head>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000466.div1">
               <p xml:id="suss-arhiv-000466.p1">Moje vprasanje je malcek "pokvarjeno", smo si ga pa zastavili s sodelavci pri danasnji jutranji kavici kot posledico pogovora zakaj nas je zmeraj manj... Spomnila sem se neke oddaje na RTV pred leti, v kateri je Marko Snoj razlagal etimološki izvor besed, in ce me spomin ne vara je dajela, da naj bi beseda FUKATI izhajala iz slovanske FOUKATI, pihati. Sodelavci so se mi smejali,ces kaksne stresam. Bi lahko torej dobila odgovor na to? In zanimivo, od kod potem beseda FUCK??</p>
            </div>
            <div type="answer" xml:id="suss-arhiv-000466.div2">
               <p xml:id="suss-arhiv-000466.p2">sodeč po Slovenskem etimološkem slovarju Marka Snoja imate prav. Snoj sicer ne trdi, da je to tako in nič drugače, vendar to podaja kot najverjetnejšo razlago. Prepisal vam bom geslo 'fukati' iz omenjenega slovarja (Modrijan 2003) in iz gesla izpustil nekaj nepomembnih tehnikalij. Ko je govora o zgodovini besed in njihovem pomenu, pogosto ne moremo z gotovostjo trditi, da je nekaj tako in tako. Še posebej izmuzljiv je seveda pomen in pa zgodovina besed, ki jih v pisanem jeziku običajno ne uporabljamo.</p>
               <p xml:id="suss-arhiv-000466.p3">
                  <hi rend="italic">fukati [...] (19. stol), 'pofukati'. Današnji pomen "spolno občevati" se je verjetno razvil iz starejšega "močno dihati", ki se še ohranja v narečjih. S tem je enako češko 'foukat', slovaško 'fukat' "pihati" [...], prvotno *"delati fu, oglašati se z glasom fu", kar je izpeljano iz onomatopeje *'fu', kakor je naprimer 'mukati' izpeljano iz onomatopeje 'mu'. O od tod razvitem pomenu "žvižgati", glej 'fučkati se'. Prvotni pomen "močno dihati, pihati" se je na drugi strani razvil v "tolči", kar zasledimo v narečno slovenskem 'čefukati' "tolči" (19. stol.), 'čefuknjen' "trčen", 'pričefukniti se' "priženiti se na ženin dom", prvotno "pritepsti se". Sled tega pomena zasledimo poleg v slovenski 'fucati se' še v narečno hrvaški 'fukati' "jesti", prvotno nekako *"natepavati, tepsti". Pri nastanku pomena "spolno občevati" lahko računamo tudi s sodelovanjem pomenske motivacije "natepavati". Vulgarno in narečno 'fukniti' "pasti" temelji na starejšem pomenu "smukniti, šiniti, narediti hiter gib", ta pa na izhodiščnem "pihniti, brizgniti", ki je še znan v narečjih. V 18. stol. je 'fukati' zapisano v pomenu "hitro se premikati, švigati sem ter tja", kar je tudi lahko sodelovalo pri razvoju današnjega (in verjetno že takratnega) pomena. Vulgarno slovensko 'fukniti' "ukrasti" prav tako temelji na pomenu "narediti hiter gib, smukniti". Ni jasno, koliko, če sploh, so na obravnavano slovensko besedno družino vplivale podobne nemške besede z enakimi ali primerljivimi pomeni, naprimer vulgarna nemška 'fuchsen' "spolno občevati" in "ukrasti", 'ficken' "spolno občevati", koroško nemško 'fucken' "smukniti, hitro se premikati", kar je sorodno z angleškim 'fuck' "spolno občevati" (o tem [...]). Podobna, vendar ne tudi sorodna beseda je še latinska 'futuere' "spolno občevati", kar prvotno verjetno pomeni *"tolči", kot je mogoče sklepati iz sorodnih sestavljenih glagolov 'confutare' "ovreči, izpodbiti, potolči", 'refutare' "zavrniti" in sorodnega glagola staronordijsko 'bauta' "tolči" iz indoevropskega korena *'bhau(H)-' "tolči" [...]. glej tudi fučkati se in fucati se</hi>
               </p>
               <p xml:id="suss-arhiv-000466.p4">Za gesli 'fucati se' in 'fučkati se' pa na kratko piše:<lb/>
                  <hi rend="italic">fucati se [...] "igrati se igro, pri kateri je treba s kovancem zadeti v zemljo napravljeno luknjico" (19. stol.), starejše 'fučkati' (18. stol). Verjetno tvorjeno iz 'fukati' v nekdanjem pomenu "tolči, frcati". [...] Ni jasno, v kakšni zvezi je s tem hrvaško kajkavsko 'fucati se "jeziti se"</hi>
               </p>
               <p xml:id="suss-arhiv-000466.p5">
                  <hi rend="italic">fučkati se [...] "ne biti mar, ne e brigati" (20. stol.). Prvotnejši pomen glagola 'fučkati' je "žvižgati" (19. stol.), kar je ohranjeno v vzhodnih in južnih narečjih. 'Fučka se mi' torej dobesedno pomeni "žvižga se mi". Slednje je sorodno z narečno hrvaško 'fućkati' "žvižgati" [...]. Izhodišče je verjetno [...] manjšalnica glagola 'fukati', ki se v pomenu "žvižgati" še ohranja v delu vzhodnih slovenskih narečij. To je primerljivo s češko 'foukat' [...]</hi>
               </p>
               <p xml:id="suss-arhiv-000466.p6">Torej, vsekakor imate prav (če pač verjamemo Marku Snoju, ki je nesporna referenca na področju etimologije slovenskih besed), 'fukati' je slovenska beseda, ki je nastala iz onomatopejske besede 'f(o)ukati', ki je pomenila hitro dihati. Onomatopejske so besede, ki s svojo zvočno podobo posnemajo glasove, ki jih poimenujejo. Podobno so onomatopejske poleg omenjene besede 'mukati' še 'kikirikati', 'mijavkati', 'sikati' itd.</p>
               <p xml:id="suss-arhiv-000466.p7">Angleška beseda 'fuck' ima seveda drugačno etimologijo. Sestavek o njeni zgodovini si lahko preberete tu: http://www.etymonline.com/index.php?search=fuck&amp;searchmode=none Tam piše, da je beseda bila v uporabi že v 15 stoletju, da pa jo dejansko težko slediti v starih tekstih saj je še danes beseda tabu, ki se je ljudje pri pisanju ogibajo. Kot dejanski izvor te besede pa je navedenih kar nekaj možnosti.</p>
               <p xml:id="suss-arhiv-000466.p8">(december 2006)</p>
            </div>
            <div type="comment" xml:id="suss-arhiv-000466.div3">
               <p xml:id="suss-arhiv-000466.p9">Malcek pozno pa vendar, zahvaljujem se vam za hiter in neverjetno izcrpen odgovor na zastavljeno vprasanje! Bila sem prijetno presenecena, tudi zaradi dejstva kako znanstven pristop imate jezikoslovci do jezika in vsega kar je z njim povezano. Sama sem sicer biologinja in obcasna ljubiteljska etimologinja.</p>
            </div>
         </div>
         <div type="article" xml:id="suss-arhiv-000467"
              corresp="http://www2.arnes.si/~lmarus/suss/arhiv/suss-arhiv-000467.html">
            <head>Presledek pri treh pikah in odstotnem znaku</head>
            <byline>Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000467.div1">
               <p xml:id="suss-arhiv-000467.p1">Ne vem, če vaša stran še aktivno deluje, ampak mora reči, da je super. Informativna in zabavna. Čeprav je bila slovnica vedno moja šibka točka, mi je vaše razpave v užitek brati. Imam tudi dve vprašanji;</p>
               <p xml:id="suss-arhiv-000467.p2">1. Kaj menite, je bolje uporabljati tri pike ali ipd. itd. ...</p>
            </div>
            <div type="answer" xml:id="suss-arhiv-000467.div2">
               <p xml:id="suss-arhiv-000467.p3">Vsekakor hvala za vaše pohvale. Naša aktivnost je žal še vedno zelo sporadična, vendar upamo, da bomo kmalu uspeli ŠUSS docela revitalizirati.</p>
               <p xml:id="suss-arhiv-000467.p4">Dejansko tri pike in 'itn.', 'itd.' oziroma 'ipd.' niso enakovredni. Tri pike v osnovi označujejo nedokončan stavek oziroma misel, kar se lahko označuje tudi s pomišljajem. 'Ipd.' in njegove variacije pa označujejo opust podobnih elementov pri naštevanju. Se pravi, da nikakor ne velja, da lahko povsod tam, kjer pišemo tri pike, namesto njih napišemo 'ipd.'. Tako recimo ne moremo napisati 'Peter je prišel domov, Janez pa ipd.', medtem ko bi isti stavek deloval povsem običajno s tremi pikami -- 'Peter je prišel domov, Janez pa ...'.</p>
               <p xml:id="suss-arhiv-000467.p5">Dejansko sta obe možnosti -- tri pike in 'ipd.', 'itd.' ... -- zamenljive le pri naštevanju. Tako kot sem tri pike uporabil v prejšnjem stavku se namreč zdi možno uporabiti tudi 'ipd.', 'itn.' in 'itd', ki so okrajšave za 'in podobno', 'in tako naprej' in 'in tako dalje'. Že njihova daljša verzija kaže na to, da so to tipični sestavniki naštevanj, saj je njihova prva sestavina veznik 'in', s katerim vedno uvedemo zadnji element seznama.</p>
               <p xml:id="suss-arhiv-000467.p6">Katera možnost je boljša, torej tri pike ali 'itd.' ..., pa je povsem drugačno vprašanje. Kot rečeno omenjene možnosti niti niso enakovredne in popolnoma zamenljive. Skupno okolje nahajanja je le konec naštevanja, pa še tam ni nujno, da so si popolnoma enakovredne. Tri pike bomo namreč tudi ob koncu naštevanja lahko prebrali kot nedokončano misel, da smo namreč prenehali naštevati zaradi kakšnega zaresnega vzroka in ne le zato, ker se nam ni več ljubilo naštevati. Dejansko pa je verjetno precej vseeno.</p>
            </div>
            <div type="comment" xml:id="suss-arhiv-000467.div3">
               <p xml:id="suss-arhiv-000467.p7">2. Ali mora biti res med številko in znakom za odstotek presledek (2,4% ali 2,4 %)? Imam občutek, da se v večini besedil uporablja brez presledka. Čeprav se mi zdi logično, da presledek je, mi je hkrati osebno tako veliko manj pregledno.</p>
            </div>
            <div type="answer" xml:id="suss-arhiv-000467.div4">
               <p xml:id="suss-arhiv-000467.p8">Na to vprašanje smo že odgovarjali. Odgovor si preberite na olinčeni strani, k njemu pa dodajam še krajši dodatek:</p>
            </div>
            <div type="reference" xml:id="suss-arhiv-000467.div5">
               <p xml:id="suss-arhiv-000467.p9">
                  <ref target="#suss-arhiv-000342">Ali se % piše s presledkom ali brez?</ref>.</p>
            </div>
            <div type="answer" xml:id="suss-arhiv-000467.div6">
               <p xml:id="suss-arhiv-000467.p10">Naj ponovim, ker je odstotek enota, ga je po eni strani smiselno pisati tako kot pišemo druge enote. Če torej pišemo presledek med številko in znaki 'm', 's', 'km/h' in podobno, potem je smiselno pisati presledek tudi pri odstotkih. Seveda se moramo sedaj vprašati, ali je smiselno pisati presledek med številko in oznaki enot (recimo 2864 m, 180 km/h).</p>
               <p xml:id="suss-arhiv-000467.p11">Vsekakor nestično pisanje merskih enot za številkami predvideva (oziroma uzakonja) pravopis. Po eni strani je to razumljivo, pač zaradi lažjega branja, po drugi strani podobna razmerja med številkami in enotami v matematiki pišemo stično. Vendar je tu spet govora o posebnih primerih formulaičnega pisanja, ki je specifičen za matematične in fizikalne formule. Drugi razlog za pisanje skupaj pa je vezan na uporabo računalnikov, ki očitno še niso dovolj pametni, da bi sami ugotovili, da številka in znak za enoto (ali % ali 'm', 's' ...) ne smeta biti ločena in postavljena v dve vrstici. Ni namreč tako nepredstavljivo, da bi ravno številka s procentom prišla na konec vrstice, računalniški program pa bi jo obravnaval kot dve ločeni besedi in pustil številko v zgornji ter znak '%' v spodnji vrstici. Takšna postavitev znakov bi vsekakor oteževala branje in na to težavo pravopis celo opozarja v členu 610 (SPP 1991).</p>
               <p xml:id="suss-arhiv-000467.p12">Torej, če pišete narazen, pazite, da vam znak za odstotek ne uide v naslednjo vrstico. Če pišete skupaj, vedite, da je takšen zapis manj pregleden.</p>
               <p xml:id="suss-arhiv-000467.p13">Zaradi praktičnih razlogov marsikje znak % pišejo stično. Tako recimo v bankah znak % vedno pišejo stično, saj hočejo s tem preprečiti morebitne zlorabe, ko bi na mesto presledka lahko kdo vpisal kako dodatno številko in s tem (zlonamerno) spremenil podatke (in si recimo povišal obresti za vezan depozit). Pri denarju pač ni heca.</p>
               <p xml:id="suss-arhiv-000467.p14">(december 2006)</p>
               <p xml:id="suss-arhiv-000467.p15">Odgovor je nastal pri predmetu Jezikovnosvetovalni seminar na Univerzi v Novi Gorici</p>
            </div>
            <div type="reference" xml:id="suss-arhiv-000467.div7">
               <p xml:id="suss-arhiv-000467.p16">Glej tudi: <ref target="#suss-arhiv-000342">Ali se % piše s presledkom ali brez?</ref>.</p>
            </div>
         </div>
         <div type="article" xml:id="suss-arhiv-000468"
              corresp="http://www2.arnes.si/~lmarus/suss/arhiv/suss-arhiv-000468.html">
            <head>Kakšna je razlika med SSKJ in Slovenskim pravopisom</head>
            <byline>Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000468.div1">
               <p xml:id="suss-arhiv-000468.p1">Zanima me razlika med slovarjem v Pravopisu in sskj.</p>
            </div>
            <div type="answer" xml:id="suss-arhiv-000468.div2">
               <p xml:id="suss-arhiv-000468.p2">Slovarja v Slovarju slovenskega knjižnega jezika in Slovenskem pravopisu seveda nista enaka. Enak ni ne nabor besed, ne oblika geselskega članka. Seveda bi pričakovali, da bo nabor besed kljub vsemu, če že ne enak, vsaj primerljiv. To je vsekakor res. Glavna razlika med obema slovarjema pa seveda ni v številu besed in obsegu besedišča temveč v sami obliki geselskega članka, saj imata slovarja različna namena. Slovar slovenskega knjižnega jezika je opisovalen in razlagalen slovar. V njem se nahajajo besede, ki so jih slovaropisci našli v slovenskih knjigah. Besede so znotraj geselskega članka pomensko razložene, z nekaj primeri pa je prikazana tudi njihova raba. SSKJ ima, če prav razumem, 93154 glavnih gesel (do te številke sem prišel preko spletnega SSKJ).</p>
               <p xml:id="suss-arhiv-000468.p3">Slovenski pravopis je predvsem predpisovalen slovar. Vanj so bile vključene tiste besede, ki naj bi jih po mnenju uredniškega odbora Slovenci morali oziroma edino smeli uporabljati, ko uporabljajo knjižni jezik. Pravopis namreč predpisuje normo za slovenski knjižni jezik oziroma pravilen zapis in izgovor slovenskega knjižnega jezika. Seveda ne predpisuje kako bi morala izgledati narečja, saj ta niso normirana (oz. če že so, nikakor niso normirana s strani Slovenskega pravopisa).</p>
               <p xml:id="suss-arhiv-000468.p4">V geselskem članku Pravopisa so razložene pojavne oblike besede, torej sklanjatve in spregatve. V slovar so vključena tudi nekatera imena, ki jih v SSKJ seveda ni, saj dejansko niso del jezika. Vključena so, ker tudi za zapis imen veljajo pravopisna pravila, tako da se tudi pri njih lahko navede, kaj je prav in kaj ne. Pravopisni slovar vsebuje tudi nekaj besed, ki se v slovenščini pojavljajo, za katere pa so v uredniškem odboru prepričani, da jih v knjižnem jeziku ne bi smeli imeti. Takšnim besedam so dodani različni kvalifikatorji od 'odsvetovano' do 'prepovedano'. Zakaj so takšne besede sploh vpisali? Verjetno ker so v pisanem jeziku pogoste, uredniškemu odboru pa gredo še posebej v nos.</p>
               <p xml:id="suss-arhiv-000468.p5">Na strani: <ref target="http://www.zrc-sazu.si/pravopis/Delavnica.htm">http://www.zrc-sazu.si/pravopis/Delavnica.htm</ref>, je opisano nastajanje Pravopisa. Tam tudi piše, da je v pravopisu 92.591 iztočnic, ki imajo tudi podiztočnice, kar vse skupaj nanese 131.454 iztočnic in podiztočnic, torej ima pravopisni slovar celo nekaj manj iztočnic kot SSKJ, četudi vsebuje številne toponime (zemljepisna lastna imena) in druga lastna imena, ki jih v SSKJ seveda ni.</p>
               <p xml:id="suss-arhiv-000468.p6">(december 2006)</p>
               <p xml:id="suss-arhiv-000468.p7">Odgovor je nastal pri predmetu Jezikovnosvetovalni seminar na Univerzi v Novi Gorici</p>
            </div>
         </div>
         <div type="article" xml:id="suss-arhiv-000469"
              corresp="http://www2.arnes.si/~lmarus/suss/arhiv/suss-arhiv-000469.html">
            <head>Sklanjanje dvodelnih ženskih imen</head>
            <byline>Neva Marc</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000469.div1">
               <p xml:id="suss-arhiv-000469.p1">mene pa zanima, kako se sklanjajo dvodelna ženska imena ( anamarija, ana marija, ana-marija)?</p>
            </div>
            <div type="answer" xml:id="suss-arhiv-000469.div2">
               <p xml:id="suss-arhiv-000469.p2">Sprašujete nas o sklanjanju dvodelnih ženskih imen. Najprej bom na kratko spregovorila o zapisu imena. Torej, če zapišemo 'Ana Marija' imamo opravka z dvodelnim ženskim imenom, sestavljenim iz dveh samostojnih imen in sicer 'Ana' in 'Marija', ki imata v izgovoru vsaka svoj poudarek, če pa zapišemo 'Anamarija' imamo opravka z enim imenom oziroma z enodelnim imenom, ki ima kot celota le en poudarek. Zapis 'Ana-Marija', ki ste ga v vprašanju uporabili vi, pa se v slovenskem jeziku ne uporablja. Takšen zapis je najverjetneje tujega izvora. In prav zato bi bilo najbolje, če bi vedeli kako to ime izgovarjamo in sklanjamo v originalnem jeziku. Po mojem mnenju bi pri taki obliki imena sklanjali samo drugi del, torej 'Ana-Marija, Ana-Marije, Ana-Mariji, Ana-Marijo, Ana-Mariji, Ana-Marijo'.</p>
               <p xml:id="suss-arhiv-000469.p3">Pri sklanjanju imena 'Anamarija' nimamo težav, saj gre za enodelno ime z enim samim poudarkom in se ga sklanja "normalno" po prvi ženski sklanjatvi, torej 'Anamarija, Anamarije, Anamariji, Anamarijo, Anamariji, Anamarijo'. Statistični urad Republike Slovenije nam posreduje podatke, da je najpogostejše dvojno žensko ime 'Ana Marija', s katerim je v Sloveniji poimenovanih več kot tisoč tristo žensk (več kot petsto krat se pojavita tudi imeni 'Marija Ana' in 'Marija Magdalena'). Pri sklanjanju dvodelnega imena 'Ana Marija', pa je potrebno sklanjati oba dela (obe imeni), saj celotno ime sestoji iz ujemalnih besed, ki se same lahko sklanjajo (samostalnik + samostalnik). Oba dela tega dvodelnega ženskega imena se potemtakem lahko sklanjata po prvi ženski sklanjatvi, torej Ana Marija, Ane Marije, Ani Mariji, Ano Marijo, Ani Mariji, Ano Marijo'.</p>
               <p xml:id="suss-arhiv-000469.p4">Napotki za sklanjanje teh treh oblik imena, ki so zapisani zgoraj, najbolj zadoščajo pravilom slovenske slovnice in pravopisa hkrati pa ne moremo trditi, da so samo te oblike možne. Na internetu najdemo tudi drugačne oblike sklanjanja, recimo 'Anomarijo', 'Anemarije', 'Ano-Marijo', 'Ana Marijo' itd., kar nam pokaže, da obstaja več oblik sklanjanja, katerim pa samo nahajanje na internetu ne podeli takoj tudi pravilnosti. Dejansko se moramo prav pri oblikah najdenih na internetnih straneh vprašati o njihovi pravilnosti, saj na internet zaide marsikaj skupaj s številnimi napakami. Vsekakor je najpravilnejši tisti zapis imena, ki ga uporablja imetnik imena sam. Tak zapis se verjetno nahaja tudi v njegovih/njenih dokumentih. Seveda ima lastnik imena lahko tudi svoj specifičen način izgovarjanja imena, kar posledično vpliva tudi na sklanjanje imena, tako da je razprava o pravilnosti sklanjanja (dvodelnih) imen rahlo odveč, dokler ne vemo kako se ime sploh izgovarja oziroma zapiše. O lastništvu imen smo pisali že v številnih drugih odgovorih. Nekaj tega si lahko preberete v spodaj olinčenih odgovorih</p>
               <p xml:id="suss-arhiv-000469.p5">(december 2006)</p>
               <p xml:id="suss-arhiv-000469.p6">Odgovor je nastal pri predmetu Jezikovnosvetovalni seminar na Univerzi v Novi Gorici</p>
            </div>
            <div type="reference" xml:id="suss-arhiv-000469.div3">
               <p xml:id="suss-arhiv-000469.p7">Glej tudi: <ref target="#suss-arhiv-000074">Kako se naglasi ime 'Aleš' in priimek 'Ferme'</ref>.</p>
               <p xml:id="suss-arhiv-000469.p8">Glej tudi: <ref target="#suss-arhiv-000309">Kako se sklanja ime 'Luka'</ref>.</p>
            </div>
         </div>
         <div type="article" xml:id="suss-arhiv-000470"
              corresp="http://www2.arnes.si/~lmarus/suss/arhiv/suss-arhiv-000470.html">
            <head>Je zveza 'temu ni tako' sploh "pravilna"</head>
            <byline>Amanda Saksida in Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000470.div1">
               <p xml:id="suss-arhiv-000470.p1">"Temu ni tako." Ta stavek vsak dan slišim na televiziji oz. iz ust nastopajočih ljudi. Ali je ta stavek sploh pravilen? Če se prav spomnim, nam je profesorica za slovenski jezik v srednji šoli povedala, da je omenjeni stavek napačen. Pravilno, meni profesorica, bi bilo reči: "To ni tako."</p>
            </div>
            <div type="answer" xml:id="suss-arhiv-000470.div2">
               <p xml:id="suss-arhiv-000470.p2">V bistvu vam ne znamo odgovoriti. Načeloma ne priznavamo delitev na pravilne in nepravilne jezikovne oblike, ki izvirajo iz knjig ali so kako drugače umetno postavljene. Zanima nas predvsem, kaj neka oblika je, zakaj je takšna, kot je, kaj pomeni in tako naprej. Oblika, ki jo opisujete očitno obstaja in se precej govorcem očitno zdi "pravilna", saj je sicer ne bi uporabljali. O "pravilnosti" smo pisali že v številnih odgovorih, zato vam tega ne bi radi ponovno pisali. Najjasnejši odgovor na to temi si lahko preberete tu:<lb/>
                  <ref target="#suss-arhiv-000307">O pravilnosti in prislovu 'nazaj'</ref>.</p>
               <p xml:id="suss-arhiv-000470.p3">Dodaten razlog za velikansko zamudo je tudi dejstvo, da nismo našli kakega pametnega odgovora o poreklu omenjene fraze. Fraza 'temu ni tako' bi lahko bil kalk, tj. dobesedni prevod, iz nemščine, kjer je bojda možno reči 'Dem ist nicht so'. Vendar pa, po istem viru sodeč, ta stavek tudi v nemščini ne spada v standardni register in je mnogo bolj običajno reči 'Dass ist nicht so'. Zanimivo je, da v nemščini stavek menda opravlja popolnoma enako vlogo kot v slovenščini - mnogim govorcem stavek 'Temu ni tako' zveni bolj stilizirano in se potemtakem večkrat uporablja pri zapisovanju kot v govoru - kar bi bil lahko dokaz več, da je struktura v slovenščini direkten prevod iz nemščine, z dodanim pomenom vred. Fraza obstaja tudi v hrvaščini, kjer se glasi 'tome nije tako' ali pa 'tomu nije tako', torej s kazalnim zaimkom v dajalniku, ki pa ima dve pojavni obliki. Žal ne bi vedel, od kod je ta zveza prišla v hrvaščino niti, ali jo imajo Hrvati za svojo ali se je morda skušajo otepati podobno kot mi. Vsekakor pa je v hrvaščini precej manj popularna kot v slovenščini (razmerje na svetovnem spletu sodeč po Google je 54.000 : 548 v korist slovenščine).</p>
               <p xml:id="suss-arhiv-000470.p4">Bolj kompleksno je seveda vprašanje, odkod sploh taka struktura, tako v slovenščini kot v nemščini (in hrvaščini). V slovenščini sicer niso redki stavki, v katerih je osebek v dajalniku, na primer 'Petru je lepo', 'Marini je to v pogubo', ... vendar je vprašanje ali gre za popolnoma enak skladenjski vzorec kot pri stavku, o katerem govorimo. Očitno struktura tudi ni najbolj produktivna, ni namreč mogoče reči 'temu je drugače'.</p>
               <p xml:id="suss-arhiv-000470.p5">Na drugi strani nikakor ni nujno, da je edina pravilna različica 'to ni tako', torej z imenovalniškim kazalnim zaimkom na mestu osebka. Enako pravilna in vsekakor popolnoma produktivna je različica z orodnikom 's tem ni tako', 's tem je drugače'. Seveda tudi pri orodniškem osebku ni najbolj jasno, kakšna naj bi bila zgradbena analiza, a je primerjava z drugimi stavki tipa 'z Janezom ni vse v redu', 'z mojim avtom je nekaj narobe' jasna in kakor bomo analizirali ene moramo tudi druge, saj pomensko gledano med temi stavki ni razlike (razen seveda leksikalne razlike, ki jo pogojuje raba različnih besed).</p>
               <p xml:id="suss-arhiv-000470.p6">Rekli smo, da ima stavek 'temu ni tako' rahlo drugačen pomen kot primerljivi stavek 'temu fantu ni ravno lepo'. Gre namreč za to, da je v drugem stavku živi osebek doživljalec lastnosti, ki jo opisujeta pomožni glagol in prislov. V stavku 'temu ni tako' dajalniški kazalni zaimek očitno nadomešča neko pravkar izrečeno oziroma kako drugače v kontekst postavljeno in tam prominentno propozicijo oziroma misel. Če povemo na bolj enostaven način, kazalni zaimek nadomešča nek pred njim stoječi oziroma izrečeni stavek. Ker je stavek seveda neživ, ne more biti doživljalec, pa tudi 'tako' v tem primeru ni prislov ki bi nadomeščal kakršnokoli občutje. Nanaša na predpostavljeno resničnost nekega stavka oziroma propozicije. Kakšen doživljalec je lahko stavek in kakšno občutje je njegova predpostavljena resničnost? Ne moremo namreč reči kaj na temo 'temu stavku ni tako lahko, saj je neresničen' oziroma je tak stavek precej butast. Vseeno se zdi, da nekakšna podobnost med omenjenimi zgradbami obstaja: osebek je vedno nosilec neke lastnosti in predikat je vedno nekakšna lastnost. Ponoviti pa je tudi treba, da je fraza 'temu ni tako' še vedno neproduktivna (*temu je drugače, *temu stavku ni tako, *tej trditvi ni tako ... vendar: ?povedanemu ni tako).</p>
               <p xml:id="suss-arhiv-000470.p7">Četudi ne vemo natančno, kako bi frazo analizirali, ne moremo reči, da je fraza nepravilna, nikakor ne moremo tudi reči, da je nepravilna zaradi nekega dodanega pomena, ki ga nosi (prej je bila omenjena nekakšna nameravana 'stiliziranost' izražanja). Očitno ima fraza svoje polje uporabe in to polje uporabe jo tudi legitimira. (O tem, da jezik ni vedno logičen, smo pisali v odgovoru <ref target="#suss-arhiv-000129">o dvojnem zanikanju</ref>, ki ob strogo logičnem pogledu na jezik deluje nesmiselno.</p>
               <p xml:id="suss-arhiv-000470.p8">V konkretnem primeru pa je sploh tako, da frazo zasledimo v mnogih objavljenih besedilih (na spletni strani COBISS nam recimo izvrže okrog 50 zadetkov povzetkov člankov/knjig, ki vsebujejo ta stavek), Google jih ponudi celih 54.000 (medtem ko je stavkov 'To ni tako' precej manj - 22.900, "logičnih" oz. razložljivih primerov tipa 's tem ni tako' pa skoraj ni, Google jih najde le 23), in tudi v uravnoteženem korpusu objavljenih besedil Fidaplus je zadetkov s stavkom 'Temu ni tako' več kot s stavkom 'To ni tako' (132 : 50). Torej zadeva nikakor ni obskuren pojav, ki bi se mu govorci slovenščine načeloma izogibali, lahko bi trdili celo obratno, uporabljana je bolj pogosto kot domnevno knjižni in "bolj logični" stavek 'To ni tako'.</p>
               <p xml:id="suss-arhiv-000470.p9">Glede na rabo v slovenščini, fraza torej nikakor ni nepravilna, prej obratno. Niti ni nujno, da je fraza nepravilna strukturno, četudi je sami nismo zmožni na hitro razložiti. Kakega drugačnega bolj neposrednega odgovora o frazini pravilnosti vam žal ne moremo dati, upamo pa, da vam bo odgovor kljub temu kako koristen.</p>
               <p xml:id="suss-arhiv-000470.p10">(december 2006)</p>
               <p xml:id="suss-arhiv-000470.p11">Odgovor je nastal pri predmetu Jezikovnosvetovalni seminar na Univerzi v Novi Gorici</p>
            </div>
            <div type="reference" xml:id="suss-arhiv-000470.div3">
               <p xml:id="suss-arhiv-000470.p12">Glej tudi: <ref target="#suss-arhiv-000307">O pravilnosti in prislovu 'nazaj'</ref>.</p>
               <p xml:id="suss-arhiv-000470.p13">Glej tudi: <ref target="#suss-arhiv-000129">Dvojno zanikanje</ref>.</p>
            </div>
         </div>
         <div type="article" xml:id="suss-arhiv-000471"
              corresp="http://www2.arnes.si/~lmarus/suss/arhiv/suss-arhiv-000471.html">
            <head>Kako se sklanja priimek 'Mate'</head>
            <byline>Ivana Leban, Franc Marušič in Amanda Saksida</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000471.div1">
               <p xml:id="suss-arhiv-000471.p1">Zanima me sklanjatev priimka Mate.</p>
            </div>
            <div type="answer" xml:id="suss-arhiv-000471.div2">
               <p xml:id="suss-arhiv-000471.p2">Ker je nekje treba začeti, smo najprej pogledali v razpoložljive priročnike. Slovar slovenskega knjižnega jezika pod geslom 'mate' navaja le poimenovanje za vrsto čaja: čaj iz listkov paragvajske bodike. Mate (čaj) se sklanja tako: 'mate, mate-ja, mate-ju, mate, mate-ju, mate-jem'.</p>
               <p xml:id="suss-arhiv-000471.p3">Vendar vas sklanjanje južnoameriške rastline verjetno ne zanima, saj ste vprašali po priimku 'Mate'. Ker je izgovor omenjene rastline enak izgovoru priimka našega notranjega ministra, bi sklanjatveni vzorec rastline z lahkoto prenesli tudi nanj. Zgoraj napisan sklanjatveni vzorec je torej gotovo ena od možnosti sklanjanja tega priimka, seveda moramo v tožilniku namesto nežive oblike 'mate' uporabiti živo 'mate-ja'.</p>
               <p xml:id="suss-arhiv-000471.p4">V Slovenskem pravopisu piše, da se samostalnike iz 1. moške sklanjatve, ki se končujejo na '-e' lahko sklanja tudi s podaljševanjem osnove s '-t-'. Druga varianta bi bila torej takšnole sklanjanje: 'Mate, Mate-ta, Mate-tu, Mate-ta, Mate-tu, Mate-tom'.</p>
               <p xml:id="suss-arhiv-000471.p5">Tretja varianta, ki je morda sicer možna, vendar moramo takoj povedati, da ne deluje ne naravno ne slovensko, je nesklanjanje priimka. Primeri tipa 'Ni bilo Dragutina Mate', 'gospodu Mate smo ponudili čaj mate', 'pri ministru Mate smo dobili naslednje informacije' bi res zveneli naravnost neslovnično, zato o njih raje ne bomo več razpravljali.</p>
               <p xml:id="suss-arhiv-000471.p6">Odločiti se moramo torej med dvema možnostima; 'Mate, Mateja' ali 'Mate, Mateta'. Pogostosti ene ali druge možnosti ne moremo preverjati, saj je podaljševanje z '-j-' zapisano enako kot lastni imeni 'Matej' in 'Mateja'. Da bi dobili relevantne podatke bi torej morali prebrskati vse zadetke in nerelevantne izločiti. Tega ne bomo šli delat. Na internetu smo raje iskali celoten niz imena in priimka. Niz 'Dragutina Mateja' ima 695 pojavitev na celotnem svetovnem spletu, 'Dragutina Mateta' pa le 159. Še bolj očitno v korist podaljševanju z '-j-' je razmerje med dajalniškimi oblikami na svetovnem spletu ('Dragutinu Mateju' : 'Dragutinu Matetu' = 506 : 6) in pa razmerje v korpusu Nova Beseda ('Dragutina Mateja' : 'Dragutina Mateta' = 68 : 2). Očitno je torej, da je podaljševanje z '-j-' vsaj pri našem notranjem ministru bolj običajno.</p>
               <p xml:id="suss-arhiv-000471.p7">Če pogledamo druge priimke na '-e', smo zopet pred dilemo. Verjetno mi boste pritrdili, da nikoli ne bi niti pomislili, da bi ime slovenskega pesnika Dragotina Ketteja podaljševali s '-t-' (tudi na svetovnem spletu ne najdem nobenega zadetka za niz 'Dragotina Ketteta'). Seveda po drugi strani nihče ne sklanja imena 'Mojmir Sepe' s podaljševanjem z '-j-'. v korpusu Nova beseda je razmerje med 'Mojmirja Sepeta' in 'Mojmirju Sepeju' 21 : 0. Razlika med obema priimkoma je v mestu naglasa. Priimek 'Kette' naglašujemo na prvem zlogu, priimek 'Sepe' pa na drugem. Ali prav mesto naglasa vpliva na način podaljševanja, vam ne bi znali povedati, zdi pa se, da neka povezava obstaja. Po drugi strani ni težko najti protiprimere, ime 'Rene' (poudarek na zadnjem zlogu), se tipično podaljšuje z '-j-' (medtem ko se zdi ime Flere (Flere Krivostegno iz Višnje Gore) lažje podaljšljivo s '-t-').</p>
               <p xml:id="suss-arhiv-000471.p8">Če naglas res vpliva na sklanjanje, bi za odgovarjanje na vaše vprašanje morali vedeti tudi kako se naglasi priimek 'Mate'. Če je govora o notranjem ministru, potem je naglas na prvem zlogu, če pa je govora o mladinskem pisatelju, je naglas na drugem zlogu (Miha Mate, avtor knjige 'Pobegle kolebnice'). Ni nam uspelo ugotoviti, kako se sklanja priimek pisatelja, vendar se nam zdi v tem primeru podaljševanje s '-t-' običajnejše oz. naravnejše. Zdi se nam, da takšno podaljševanje uporablja tudi sam.</p>
               <p xml:id="suss-arhiv-000471.p9">V zadnjem stavku smo se dotaknili tudi vprašanja lastništva. Ker gre za lastna imena, ki imajo svoje lastnike, bi lahko rekli, da je edino pravilno naglaševanje oziroma izgovarjanje in morda tudi sklanjanje tisto, ki ga uporablja lastnik imena sam. Torej je najbolj smiselno vprašati konkretnega nosilca priimka, kako on sklanja svoj priimek (če je govora o njej, je takšno vprašanje odveč, saj se priimkov ob ženskih imenih tipično ne sklanja) in ta način sklanjanja privzeti.</p>
               <p xml:id="suss-arhiv-000471.p10">Za konec: načeloma imate dve možnosti, ali podaljšujete z '-j-' ali s '-t-'. Priimek notranjega ministra se običajno podaljšuje z '-j-', s sledenjem prevladujoči rabi pa običajno naredimo najmanj napak. V kolikor prevladujoče rabe za vaš konkreten primer ne morete ugotoviti, se zdi najpravičnejše vprašati kar samega lastnika imena in slediti njegovi rabi.</p>
               <p xml:id="suss-arhiv-000471.p11">(januar 2007)</p>
            </div>
            <div type="comment" xml:id="suss-arhiv-000471.div3">
               <p xml:id="suss-arhiv-000471.p12">Hvala, za odgovor in pojasnila.</p>
               <p xml:id="suss-arhiv-000471.p13">Odgovor je nastal pri predmetu Jezikovnosvetovalni seminar na Univerzi v Novi Gorici</p>
            </div>
            <div type="reference" xml:id="suss-arhiv-000471.div4">
               <p xml:id="suss-arhiv-000471.p14">Glej tudi: <ref target="#suss-arhiv-000294">Pobuda o pridevniškosti I</ref>.</p>
            </div>
         </div>
         <div type="article" xml:id="suss-arhiv-000472"
              corresp="http://www2.arnes.si/~lmarus/suss/arhiv/suss-arhiv-000472.html">
            <head>Kaj so prekerni delavci</head>
            <byline>Elena Kobal, Amanda Saksida in Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000472.div1">
               <p xml:id="suss-arhiv-000472.p1">Prosim vas, da mi sporočite razlago besede "prekerni delavci". Najprej sem opazila, da jo uporabljajo novinarji zamejskega časopisa Primorski dnevnik. Menila sem, da gre za neplavilni in hitri prevod iz italijanske besede "lavoratore precario", kar pomeni delavca, ki nima stalne zaposlitve.</p>
               <p xml:id="suss-arhiv-000472.p2">Iz radovednosti sem pobrskala po internetu in zasledila, da to besedo uporabljajo tudi novinarji Dela in Mladine, pa še kdo. Ko sem pogledala še v spletni slovar slovenskega jezika le-ta besede ni poznal. Pa tudi, ko sem povprašala naokrog, če je kdo že slišal to besedo v slovenskem jeziku, mi tega nobeden ni potrdil.</p>
               <p xml:id="suss-arhiv-000472.p3">Kakšno je vaše mnenje v zvezi s to besedo?</p>
            </div>
            <div type="answer" xml:id="suss-arhiv-000472.div2">
               <p xml:id="suss-arhiv-000472.p4">Pravzaprav ste se že sami precej pozanimali glede izraza 'prekeren'. Zelo verjetno je, da izraz izhaja prav iz italijanskega jezika, saj pridevnik 'precario' prevajamo kot 'negotov', 'nestalen' oz. 'začasen'. (Iz italijansko-slovenskega slovarja: 'precario agg. negotov, nestalen -lna, začasen -sna.') V teh treh pomenih se tudi v slovenščini pojavlja izraz 'prekeren' in druge izpeljanke iz te besede. Preverili smo rabo izraza 'prekerni' na Googlovih slovenskih straneh in dobili precej več zadetkov, kot smo pričakovali. Beseda 'prekerni' se uporablja kot določna oblika pridevnika 'prekeren'; iz istega korena besede je sestavljena tudi beseda 'prekariat', ki ima razlago v enem od Delovih člankov.</p>
               <p xml:id="suss-arhiv-000472.p5">"Letos so potekale v Mariboru t. i. prvomajske parade prekernih in organizatorji prireditve pravijo, da se s pojmom prekariat ponavadi samooznačujejo uporniki proti brezobzirnemu in protičloveškemu kapitalizmu ter njegove žrtve, ki delajo v negotovih razmerah, ki jim povzročajo strah ter jih prisiljujejo v podložnost in ubogljivost."</p>
               <p xml:id="suss-arhiv-000472.p6">Tudi v drugih člankih se izraz 'prekariat' uporablja predvsem (le) s tem pomenom. Kot posamostaljeni pridevnik ali pridevnik (prekerni, prekeren) se izraz uporablja predvsem v navezavi z delom, delavstvom, socialnimi ali političnimi razmerami ipd.</p>
               <p xml:id="suss-arhiv-000472.p7">V Novi besedi smo ta pridevnik našli le v zbirki besedil znanstvenih in tehničnih publikacij, obe pojavitvi pridevnika pa pripadata istemu avtorju oz. istemu besedilu (z naslovom 'Telo v novoveški filozofiji'). V teh dveh primerih imata pridevnika drugačno navezovanje, in sicer:</p>
               <p xml:id="suss-arhiv-000472.p8">1. primer: ... ontološki status duše po smrti telesa je v Benthamovih očeh v vsakem primeru celo bolj prekeren od ontološkega statusa samega mrtvega telesa, ...<lb/>2. primer: ... Bog potemtakem z "milostjo občutka" meri prav na ponovno vzpostavitev prekernega ravnovesja duha med Bogom in telesi, ...</p>
               <p xml:id="suss-arhiv-000472.p9">V teh dveh primerih se pomen najverjetneje bolj približa osnovnemu pomenu, nestalen oz. začasen, ki ga omenjate tudi sami.</p>
               <p xml:id="suss-arhiv-000472.p10">V Slovarju slovenskega knjižnega jezika (SSKJ) razlage izrazov 'prekeren' ali 'prekariat' ne najdemo, saj sta ti besedi verjetno prišli v naš jezik pred kratkim oziroma je bila raba tudi v času pisanja SSKJ-ja tako obrobna, da beseda ni bila vključena v slovar. Beseda 'prekeren' se namreč nahaja v Besedišču slovenskega jezika, ki je dejansko seznam besed, ki jih sestavljalci SSKJ-ja zaradi takšnih in drugačnih razlogov niso vključili v glavni slovar. Torej omenjena besede obstaja v slovenskem okolju in slovenskih besedilih že nekaj časa, le da ni bila nikoli dovolj pogosta ali pa morda občepoznana, da bi si "zaslužila" objavo v SSKJ-ju. V SSKJ-ju seveda ni vseh možnih besed, ki jih uporabljajo Slovenci. V SSKJ-ju ni marsikatere strokovne besede, ki jo morda poznajo prav vsi, ki se z neko stroko ukvarjajo. Za takšne besede obstajajo terminološki slovarji posamičnih strok. Ker je bila tudi ta beseda zelo verjetno do sedaj predvsem ozko strokovna, si ni priborila mesta v SSKJ-ju. Sedaj pa se očitno počasi preriva v občo govorico. Vsaka nova beseda potrebuje čas, da jo govorci spoznamo in začnemo uporabljati. Ker je beseda še vedno slabo poznana, je v več člankih razložena, kar bo gotovo pomagalo k prihodnji prepoznavnosti besede.</p>
               <p xml:id="suss-arhiv-000472.p11">Naj torej ponovimo: če besede ne najdemo v SSKJ-ju, to nikakor ne pomeni, da je beseda kakorkoli "napačna" oz. da ne obstaja, saj je jezik živ in neprestano sprejema novosti, tudi tujke. Pomeni le, da beseda v času nastajanja slovarja po mnenju sestavljalcev slovarja ni bila dovolj pogosta, da bi jo vključili v slovar. Po rabi izrazov 'prekariat', 'prekeren', 'prekerni' lahko sklepamo, da se je beseda že vključila v jezikovni sistem, saj jo lahko sklanjamo, tvorimo nove besede ipd. Med govorci je beseda zaenkrat še precej neznana in tuja, saj je še vedno precej redka in predvsem vezana na konkretne jezikovne položaje. Kako bo v prihodnosti s tem izrazom, bo pokazal čas, njena uporaba pa že sedaj ni "nepravilna", le nenavadna (seveda je to še kako pomemben faktor pri odločanju o rabi besede, saj hočemo z vsem, kar izrečemo, vedno tudi nekaj povedati, raba neznanih besed pa nas ne dela prav nič bolj razumljive).</p>
               <p xml:id="suss-arhiv-000472.p12">(januar 2007)</p>
               <p xml:id="suss-arhiv-000472.p13">Odgovor je nastal pri predmetu Jezikovnosvetovalni seminar na Univerzi v Novi Gorici</p>
            </div>
         </div>
         <div type="article" xml:id="suss-arhiv-000473"
              corresp="http://www2.arnes.si/~lmarus/suss/arhiv/suss-arhiv-000473.html">
            <head>Kako se sklanja priimek 'Planteu'</head>
            <byline>Amra Halilović, Franc Marušič in Amanda Saksida</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000473.div1">
               <p xml:id="suss-arhiv-000473.p1">Kako se sklanja priimek Planteu (predvsem je vprašanje pri rodilniku). Npr. Jože Planteu.</p>
            </div>
            <div type="answer" xml:id="suss-arhiv-000473.div2">
               <p xml:id="suss-arhiv-000473.p2">Sprašujete nas, kako se sklanja priimek 'Planteu', predvsem vas zanima rodilnik. Kot primer ste omenili ime 'Jože Planteu'. V Slovenski slovnici (Toporišič 2001) je napisano naslednje splošno pravilo: če lastno ime sestoji iz ujemalnih besed, ki se same lahko sklanjajo (npr. iz samostalnika + samostalnika ali samostalnika + pridevnika pred njim, redkeje za njim), se sklanja v obeh (vseh) delih, torej če vzamemo za primer ime in priimek 'Ivan Cankar', se bo rodilnik glasil 'Ivana Cankarja', ravno tako se zgodi recimo z imenom in priimkom 'Emil Zola', ki v rodilniku postane 'Emila Zolaja'.</p>
               <p xml:id="suss-arhiv-000473.p3">Priimek 'Planteu' je rahlo nenavaden, zato previdnost ni odveč. Preden se lotimo odgovarjanja o sklanjanju, moramo najprej vedeti, kako se priimek sploh izgovarja. Od izgovorjave priimka je namreč odvisno, kako ga bomo sklanjali. Kot rečeno, je priimek rahlo nenavaden, in dejansko ni prav nič očitno, kako ga bomo izgovarjali.</p>
               <p xml:id="suss-arhiv-000473.p4">Po izgovoru bi bil priimek 'Planteu' lahko primerljiv priimku 'Daneu', kar pomeni, da bi ga izgovarjali s poudarkom na 'e' (PlantEu). V tem primeru bomo priimek verjetno sklanjali tako, kot sklanjamo priimek 'Daneu' (spomnimo se na dva slavna košarkarja: Ivo in Jaka Daneu). Žal tudi vprašanje, kako sklanjati priimek 'Daneu', nima jasnega odgovora. Pravopis sicer pravi, da se osnova ne spreminja, da je torej pravilno sklanjanje 'Daneu, Daneua ...'. Enako naj bi veljalo za vse samostalnike, ki se končajo na (naglašeni) dvoglasnik '-eu' ali '-au'. Take besede po pravopisu pregibamo le z dodajanjem končnice, torej 'Dachau, Dachaua', 'Flachau, Flachaua'. Dejansko pravopis vnese tu nekaj zmede, saj se pridevniki iz istih osnov zapisujejo z '-v-': 'Dachavski', 'Flachavski', prebivalci omenjenih krajev pa z '-u-': 'Dachaučan', 'Flachaučan' itd. Na to nedoslednost je opozoril tudi Simon Lenarčič v svoji knjigi 'Popravopis' (samozaložba, Ljubljana 2004).</p>
               <p xml:id="suss-arhiv-000473.p5">Pravilno sklanjanje sledeč pravopisu je torej očitno. Vendar pa to nikakor ni edino možno oziroma edino sklanjanje v uporabi. Za priimke tipa 'Daneu' in 'Planteu' ni ustaljene rabe. Naj tu opozorim, da je govora seveda le o zapisovanju sklanjanja. Ne glede na zapis bomo izgovorno priimek 'Daneu' vedno sklanjali [Daneu, Daneva, Danevu, Daneva, pri Danevu, z Danevom], po tem vzorcu pa tudi priimek 'Planteu' ter krajevna imena tipa 'Dachau'. Sodeč po korpusu Nova Beseda, ki zajema predvsem lektorirana besedila časopisa Delo, je običajnejše sklanjanje 'Daneu, Daneva, Danevu ...', vendar se tam najde tudi drugačno sklanjanje, 'Daneu, Daneua', z zapisom, ki manj posega v obliko priimka (razmerje 'Daneva' : 'Daneua' = 73 : 24). Četudi je zadnja možnost edina v skladu s trenutnim pravopisom, nikakor ni najbolj posrečena. Zapis postane rahlo problematičen že pri dajalniški obliki, ki se tako zapisuje 'Daneuu' (nekaj pojavitev tega zapisa se najde tudi v Novi Besedi).</p>
               <p xml:id="suss-arhiv-000473.p6">Rabo smo preverili tudi na slovenskih straneh interneta z iskalnikom Google. Obe možnosti se pojavljata skoraj enako pogosto. Razmerje med po pravopisu pravilnim sklanjanjem 'Daneu, Daneua' in po pravopisu nepravilnim 'Daneu, Daneva' je 34 : 37. Drugače od priimka 'Daneu' ima manj pogost priimek 'Planteu' bolj ustaljeno rabo (če pri tako majhnih številkah sploh lahko na kaj sklepamo). Niz 'Planteua' ima nemreč 3 pojavitve, medtem ko Google ne najde nobenega zadetka za niz 'Planteva'. Priimek 'Planteu' bi se torej tako po Pravopisu kot po "ustaljeni rabi" sklanjal 'Planetu, Planteua, Planteuu, Planteua, pri Planteuu, s Planteuom'. Kot rečeno, takšna raba ni nujno najbolj smiselna, vendar kaj drugega kot priporočati njeno rabo pač ne moremo. Očitno je govorcem (in lastnikom takih priimkov) pomembnejše ohranjanje vizualne podobnosti, kot približevanje izgovoru.</p>
               <p xml:id="suss-arhiv-000473.p7">Seveda pa ni nujno, da se priimek res izgovarja, kakor smo predvidevali do sedaj. V vprašanju nam izgovora niste navedli, zato lahko mi le ugibamo. Najverjetnejša možnost je bila ravnokar opisana, vendar je bila morda napačna. Če je govora o kakem tujem priimku, obstaja precej velika verjetnost, da se izgovarja drugače. Če ga izgovarjamo drugače, pa ga bomo tudi sklanjali drugače.</p>
               <p xml:id="suss-arhiv-000473.p8">V Pravopisu je v zvezi s tujimi imeni in priimki omenjeno, da se imena, ki se končajo na '-u' običajno podaljšujejo z '-j-'. V pisavi in govoru podaljšano osnovo imajo samostalniki, katerih osnova se končuje na -r, -i ali -u, -o. Kot primer je navedeno ime 'Nehru', ki ima v rodilniku obliko 'Nehruja'. Izpostavljen je primer imena 'Eunescu', ki se načeloma lahko sklanja tako s ('Eunescuja') kot brez podaljševanja ('Eunesca'). Pravopis sicer pravi, da je boljša možnost druga, vendar tega ne razloži (tudi o tem piše Simon Lenarčič v Popravopisu). Recimo, da je eden možnih izgovorov našega priimka tudi s poudarkom na zadnjem 'u', torej 'PlanteU'. V tem primeru, bomo omenjeni priimek sklanjali s podaljševanjem osnove z -j-, torej 'PlanteUja, PlanteUju ...'.</p>
               <p xml:id="suss-arhiv-000473.p9">V kolikor je izgovor korenito drugačen, recimo [PlantO], kjer zadnjega '-u' niti ne izgovarjamo. Potem priimek vsekakor sklanjamo s podaljševanjem osnove z '-j', tako kot pri prejšnji možnosti. V izgovorjavi bi se sklanjanje glasilo tako: [Planto, Plantoja, Plantoju ...], zapis pa bi bil enak kot pri prejšnji možnosti (Planteuja, Planteuju, ...). Če pa se priimek izgovarja recimo [Plantoj], potem podaljševanje osnove ni potrebno, saj je '-j-' že v osnovi. Dajalnik bi se v tem primeru glasil [plantoja] in zapisal 'Planteua'.</p>
               <p xml:id="suss-arhiv-000473.p10">Ker gre v vašem primeru prav verjetno vseeno za slovenski priimek, ki se izgovarja približno tako kot bolj znani priimki tipa 'Daneu', so bila ta razkladanja rahlo nepotrebna, pa vendar. Po veljavnem Slovenskem pravopisu sodeč sklanjamo slovenski priimek 'Planteu' torej tako, da osnove ne spreminjamo, torej 'Planteu, Planteua, Planteuu ...'. Ali se boste za to možnost odločili tudi vi, pa je vedno le vaša odločitev.</p>
               <p xml:id="suss-arhiv-000473.p11">Upam, da sem vam z odgovorom pomagala.</p>
               <p xml:id="suss-arhiv-000473.p12">(januar 2007)</p>
               <p xml:id="suss-arhiv-000473.p13">Odgovor je nastal pri predmetu Jezikovnosvetovalni seminar na Univerzi v Novi Gorici</p>
            </div>
            <div type="reference" xml:id="suss-arhiv-000473.div3">
               <p xml:id="suss-arhiv-000473.p14">Glej tudi: <ref target="#suss-arhiv-000294">Pobuda o pridevniškosti I</ref>.</p>
            </div>
         </div>
         <div type="article" xml:id="suss-arhiv-000474"
              corresp="http://www2.arnes.si/~lmarus/suss/arhiv/suss-arhiv-000474.html">
            <head>von Neumann-Morgensternova funkcija koristnosti</head>
            <byline>Petra Mišmaš</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000474.div1">
               <p xml:id="suss-arhiv-000474.p1">Zanima me, kaj od naslednjega (če kaj) je (najbolj) pravilno:</p>
               <p xml:id="suss-arhiv-000474.p2">1. von Neumannova in Morgensternova funkcija koristnosti<lb/>2. von Neumann in Morgensternova funkcija koristnosti<lb/> 3. von Neumannova &amp; Morgensternova funkcija koristnosti<lb/> 4. von Neumann &amp; Morgensternova funkcija koristnosti<lb/> 6. von Neumann-Morgensternova funkcija koristnosti</p>
               <p xml:id="suss-arhiv-000474.p3">Pri tem je pomembno, da je ta funkcija produkt njunega skupnega dela. Različne oblike se seveda uporabljajo tudi v tujem tisku (seveda so Američani stvar že vsaj pred tridesetimi leti poenostavili v 'vNM' ali tudi 'VNM' funkcijo). In še, ali se Morgenstern izgovori /morgenštern/, glede na to, da je nemškega rodu.</p>
            </div>
            <div type="answer" xml:id="suss-arhiv-000474.div2">
               <p xml:id="suss-arhiv-000474.p4">Pred odgovorom naj se vam opravičimo za dvoletno zamudo (čakalne vrste so tudi pri nas zelo dolge).</p>
               <p xml:id="suss-arhiv-000474.p5">Najprej na kratko glede izgovora priimka 'Morgenstern'. Vaše predvidevanje glede izgovora priimka je pravilno, saj se v nemščini sklop glasov /st/ res izgovarja kot [š]. Enak izgovor v svojem 1097. členu predvideva tudi Slovenki pravopis. Ta izgovor črke 's' v dvočrkovju 'st' ali 'sp' v položaju na začetku besede ali prvega dela zloženke pojmuje enako kot izgovor glasu [š]. To pravilo je torej povsem uporabno tudi za priimek 'Morgenstern', v katerem se to dvočrkovje pojavi na začetku drugega dela besede oz. na začetku drugega dela zloženke (podobno kot v besedi 'Frankenstein'). Pravilen izgovor je tako [morgenštern].</p>
               <p xml:id="suss-arhiv-000474.p6">Glede zapisa funkcije koristnosti, ki sta jo izumila von Neumann in Morgenstern, pa naslednje: v slovenščini najdemo več podobnih dvodelnih poimenovanj. V Slovenski slovnici tako naletimo na Hefner-Prunčevo besedoslovje, torej besedoslovje koroškega narečja, ki sta ga (enakovredno) raziskovala (kot je navedeno v Slovenski slovnici) S. Hafner in E. Prunč - torej v enakovrednem razmerju. Veznik in lahko tako povsem legitimno opustimo in ga nadomestimo z stičnim vezajem (kot v primeru 'Breznik-Ramovšev pravopis'), s tem pa skrajšamo zlasti izgovor. Tega z uporabo znaka '&amp;' ne bi naredili, saj se ta izgovarja kot 'in' (oz. latinsko 'et'), čeprav je njegova uporaba sicer upravičena (povsem enakovredno bi bilo uporabiti tako veznik 'in' kot znak 'in' (&amp;) oz. stični vezaj). Izgovor tako najbolj skrajšamo z uporabo stičnega vezaja, ki je v slovenskem besedotvorju značilen za priredne zloženke (torej tiste zložene besede, ki so sestavljene iz več enakovrednih enot, npr. 'slovenski in italijanski slovar' je povsem enako kot 'slovensko-italijanski slovar'), hkrati pa z zlaganjem dve besedi pravzaprav povežemo v eno enoto.</p>
               <p xml:id="suss-arhiv-000474.p7">Pa še glede končnice. Če smo se odločili za zapis z stičnim vezajem, je najbolj upravičena možnost vaša peta možnost. Gre za to, da tovrstnim zloženkam, ki izražajo svojino dodamo priponsko obrazilo, ki iz samostalnika naredi svojilni pridevnik. Glede na glasovno okolje se v našem primeru odločimo za končnico '-ov', ki pa jo dodamo le drugi sestavini imena, kot predpisuje Slovenski pravopis iz leta 1994 (člena 966 in 968). Pravopis določa, da se v imenih iz več enot končnico doda le neprvi sestavini, kot primer za tak pridevnik pa navaja 'Breznik-Ramovšev pravopis'.</p>
               <p xml:id="suss-arhiv-000474.p8">Velja opozoriti, da obstaja v znanosti ogromno tovrstnih poimenovanj od 'Breznik-Ramovševega pravopisa', 'Weil-Felixove reakcije' pa do 'Watson-Crickove dvojne vijačnice' ali 'Nerst-Planckove enačbe', kar verjetno kaže na precejšnjo ustaljenost takšnega tipa poimenovanja. Morda bo v prihodnosti res prišlo do dodatnega krajšanja imena 'von Neumann-Morgensternove funkcije koristnosti', vendar bosta to pokazali stroka in uporaba ne pa teorija.</p>
               <p xml:id="suss-arhiv-000474.p9">Vendar pa opozarjam, da peta možnost ni nujno pravilnejša od 1. in 3. možnosti, njena oblika je le zelo pogosta. Izjemi pa sta 2. in 4. možnost. Pri teh dveh v prvi sestavini manjka končnica '-ova' (torej 'von Neumannova'), saj moramo pri vezniku 'in' s končnico svojine dopolniti obe sestavini (v skrajnem primeru bi lahko končnico v prvi sestavini nadomestili z levostičnim vezajem, a pride ta možnost v poštev le v primeru, ko gre za izpust nečesa več kot le končnice, npr. 'literarno- in politično-zgodovinski', v primeru, da iz prve zloženke izpustimo drugi del, ki se ponovi v drugi zloženki), zato sta ti dve možnosti najmanj ustrezni.</p>
               <p xml:id="suss-arhiv-000474.p10">Moje osebno mnenje je, da jezik teži h krajšanju oziroma k temu, da se podobne sestavine ne ponavljajo ('literarno- in politično-zgodovinski razlogi' zveni namreč bolje kot 'literarno-zgodovinski in politično-zgodovinski razlogi', čeprav je oboje pravilno). Zato bi si znali predstavljati, da bi se dodajanje končnice prvi sestavini v vaših 1. in 3. možnosti zdelo nepotrebno podaljševanje, čeprav je pravilno in kot tako verjetno obvezno, še več: verjetno bi v primeru sklanjanja obojega prišlo do obrata in bi tako dobili 'funkcijo koristnosti von Neumanna in (&amp;) Morgensterna'. Vendar pa se slednja oblika v praksi ne pojavlja, kot se ne pojavljata tudi vaši 1. in 3. možnost (primerov za takšne poimenovanja namreč kljub vsej pregledani literaturi nisem našla), zato se zdi najustreznejša možnost 'von Neumann-Morgensternova funkcija koristnosti', saj so tovrstna poimenovanja izjemno pogosta ('Rydberg-Ritzova enačba', 'Harcourt-Hasselbachova enačba' ...).</p>
               <p xml:id="suss-arhiv-000474.p11">(januar 2007)</p>
            </div>
            <div type="comment" xml:id="suss-arhiv-000474.div3">
               <p xml:id="suss-arhiv-000474.p12">Sem zelo vesel vašega odgovora in se zavedam, da je zanj potrebno kar nekaj truda! Zanj se zelo lepo zahvaljujem, kajti te stvari so še vedno aktualne.</p>
               <p xml:id="suss-arhiv-000474.p13">Odgovor je nastal pri predmetu Jezikovnosvetovalni seminar na Univerzi v Novi Gorici</p>
            </div>
         </div>
         <div type="article" xml:id="suss-arhiv-000475"
              corresp="http://www2.arnes.si/~lmarus/suss/arhiv/suss-arhiv-000475.html">
            <head>Zapis ruskih priimkov na -ski</head>
            <byline>Sara Krošelj, Amanda Saksida in Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000475.div1">
               <p xml:id="suss-arhiv-000475.p1">Zanima me pravilna sklanjatev ruskih priimkov na - skij (takrat, ko je sicer jasno, da bi bil pravilen zapis v slovenščini s končnico - ski, ampak je v osebnih dokumentih naveden zapis z j-jem, torej je končnica - skij uradni zapis).</p>
               <p xml:id="suss-arhiv-000475.p2">Je (2. sklon) pravilno: - skega ali - skijevega ali - ija?</p>
            </div>
            <div type="answer" xml:id="suss-arhiv-000475.div2">
               <p xml:id="suss-arhiv-000475.p3">Če izhajamo iz vaše trditve, da bi bil pravilen zapis ruskih priimkov na '-skij' v slovenščini s končnico '-ski', potem se bo priimek sklanjalo po 4. moški sklanjatvi. V to sklanjatev gredo samostalniki, ki se sklanjajo kot pridevniške besede. Toporišičeva Slovenska slovnica podaja kot sklanjatveni vzorec priimek 'Koseski'. Po tem vzorcu bi bilo pravilno naslednje sklanjanje: 'Koseski, Koseskega, Koseskemu, Koseskega, pri Koseskem, s Koseskim'</p>
               <p xml:id="suss-arhiv-000475.p4">Večinoma se ruski priimki res zapisujejo s končnico '-ski', vsaj tisti bolj znani, ki smo jih sprejeli že davno nazaj. Tako najdemo na primer v Slovenskem pravopisu geslo 'Dostojevski': Dostojevski: -ega m, oseb. i.: romani -ega.</p>
               <p xml:id="suss-arhiv-000475.p5">Pravite, da imajo nekateri namesto ustaljene končnice '-ski', v uradnih dokumentih priimek napisan s končnico '-skij'. To vsekakor pomeni, da je tak tudi uradni zapis njihovega imena. Tu seveda ni debate. Vaše vprašanje je sedaj, ali drugačen uradni zapis imena oziroma končnice vpliva tudi na sklanjanje tega priimka? Vprašanje je torej, ali bomo tudi priimke na '-skij' sklanjali po enakem vzorcu kot priimke na '-ski'?</p>
               <p xml:id="suss-arhiv-000475.p6">Ker je govora o ruskih priimkih, velja pogledati, kaj predstavlja omenjena končnica v ruščini. Po pričakovanjih je končnica '-skij' tudi v ruščini pridevniška končnica za moški spol, tako da je povsem enaka slovenski končnici '-ski' (očitno gre za neko vseslovansko končnico). Ker je tudi v ruščini '-skij' končnica in ker tudi ruščina pozna sklone, lahko nadalje pogledamo, kako Rusi sami sklanjajo takšne priimke. Seveda, enako kot mi, tudi Rusi končni '-ij' v '-skij' obravnavajo kot sklonilo. Ženska oblika iste končnice je '-ska', priimek 'Dostojevskij' pa se sklanja približno takole 'Dostojevskij, Dostojevskogo, ...'. Če je torej '-ij' samo moška oblika pridevniške končnice, bi jo posledično kot tako lahko jemali tudi v slovenščini. Iz tega sledi, da bi lahko priimke, ki se v imenovalniku končajo na (uradni) '-ij', brez težav v odvisnih sklonih izenačili z bolj običajnimi priimki na '-ski'.</p>
               <p xml:id="suss-arhiv-000475.p7">Četudi imamo v imenovalniku "nemi" soglasnik (dejansko ni nemi, saj ga lahko izgovorimo, vendar je temu blizu, saj nam le podaljšuje priimke, ki jih sicer izgovarjamo in pišemo s končnico '-ski'), katere se v slovenščini načeloma trudimo ohranjati tudi v odvisnih sklonih, se res ne zdi smiselno sklanjati kakorkoli drugače kot po ustaljenem vzorcu za priimke na '-ski'. '-ij' je zgolj sklonilo, tako v slovenščini kot v ruščini (ali kateremkoli že originalnem jeziku). In če se "nemi" '-j' ne ohranja v originalnem jeziku, se zdi še toliko manj smiselno, da bi ga skušali ohranjali v slovenščini. Edino smiselno sklanjanje je torej: 'Dostojevskij, Dostojevskega, Dostojevskemu ...'.</p>
               <p xml:id="suss-arhiv-000475.p8">(januar 2007)</p>
               <p xml:id="suss-arhiv-000475.p9">Odgovor je nastal pri predmetu Jezikovnosvetovalni seminar na Univerzi v Novi Gorici</p>
            </div>
         </div>
         <div type="article" xml:id="suss-arhiv-000476"
              corresp="http://www2.arnes.si/~lmarus/suss/arhiv/suss-arhiv-000476.html">
            <head>Kako pod črto navesti pripombo</head>
            <byline>Elbasana Gaši, Amanda Saksida in Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000476.div1">
               <p xml:id="suss-arhiv-000476.p1">Kako pod črto navesti pripombo za:</p>
               <p xml:id="suss-arhiv-000476.p2">... vozičkom za posteljnino. "Je peux faire le lit?"6 Bila je privlačna .... (žal mi 6 noče nadpisati)</p>
               <p xml:id="suss-arhiv-000476.p3">1. Ali je pri opombi treba navesti narekovaje?</p>
               <p xml:id="suss-arhiv-000476.p4">2. Ali se številka opombe lahko zapiše v besedilu za ločilom pred narekovajem ali mora stati nujno za ločilom in narekovajem?</p>
               <p xml:id="suss-arhiv-000476.p5">6 "Lahko pospravim posteljo?"<lb/>ali<lb/> 6 Lahko pospravim posteljo?</p>
               <p xml:id="suss-arhiv-000476.p6">... in nanju načečkala 'pour la femme de chambre' 7 in ju zataknila med blazine.</p>
               <p xml:id="suss-arhiv-000476.p7">1. Ali je treba narekovaj upoštevati tudi pri opombi?</p>
               <p xml:id="suss-arhiv-000476.p8">2. Ali se opomba vedno zapiše na začetku z veliko začetnico in konča s končnim ločilom, čeprav gre le za del besedila, kot v tem primeru?</p>
               <p xml:id="suss-arhiv-000476.p9">6 'za sobarico'<lb/>ali<lb/> 6 Za sobarico.<lb/> ali še kako drugače.</p>
            </div>
            <div type="answer" xml:id="suss-arhiv-000476.div2">
               <p xml:id="suss-arhiv-000476.p10">Poskusili vam bomo odgovoriti na posamezna vprašanja, za začetek pa bomo navedli nekaj splošnih vodil.</p>
               <p xml:id="suss-arhiv-000476.p11">Za odgovor smo se naslonili predvsem na 'Praktični spisovnik' Mirana Hladnika (Ljubljana: Filozofska fakulteta, 2002), ki je na voljo na tem spletnem naslovu: http://www.ijs.si/lit/spisovn.html-l2 (direktna povezava do teksta o opombah: http://www.ijs.si/lit/sp_ssp.html-l2#opom). Opombe uporabljamo, kadar želimo dodatno pojasniti kakšno misel iz osnovnega besedila oziroma dodati pripombo ali informacijo, s katero ne želimo obremenjevati osnovnega besedila, ker bi s tem prekinili tok misli. V opombe sodijo tudi citati v izvirnem jeziku, če smo v tekstu uporabili prevod, in obratno (to je tudi raba, ki zanima vas). Na opombo načeloma opozorimo na koncu stavka. Številčenje opomb teče skozi celotno besedilo. Običajno jih pišemo pod črto na strani, na kateri se nahaja del besedila, ki ga pojasnjujejo oziroma dopolnjujejo. Oznako za opombe zapišemo v nadpisani obliki (superscriptu, torej rahlo dvignjeno in pomanjšano, vendar v enaki obliki pisave, kot je uporabljena za osnovno pisavo) in takoj za zadnjim ločilom izjave, brez presledka.</p>
               <p xml:id="suss-arhiv-000476.p12">Primer: narobe: xxxxxx1!")<lb/>prav: xxxxxx!")1 - (Hladnik, 2002)</p>
               <p xml:id="suss-arhiv-000476.p13">Opomba sama naj bi vedno bila samostojna poved, začela naj bi se torej z veliko začetnico in končala s končnim ločilom. To vodilo se zdi smiselno in ker mu ni težko slediti, bi rekla, da ga je smiselno upoštevati.</p>
               <p xml:id="suss-arhiv-000476.p14">Zdaj pa se osredotočimo na konkretna vprašanja, ki ste jih zastavili:</p>
            </div>
            <div type="comment" xml:id="suss-arhiv-000476.div3">
               <p xml:id="suss-arhiv-000476.p15">Ali je pri opombi treba navesti narekovaje?</p>
            </div>
            <div type="answer" xml:id="suss-arhiv-000476.div4">
               <p xml:id="suss-arhiv-000476.p16">Žal si z omenjenimi priročniki pri odgovarjanju vašega konkretnega vprašanja kaj dosti ne moremo pomagati, saj se vseeno ne spuščajo v takšne podrobnosti. Glede na to, da ni pravila, ki bi odgovarjalo točno na to vprašanje, smo tu prepuščeni svoji lastni presoji. Pravila je treba razumeti smiselno in njihove smernice prenesti na nova vprašanja. To bomo skušali storiti tudi sedaj. V besedilu oziroma tekstu navednice ločujejo dva različna tipa besedila oziroma glavno besedilo od premega govora - citata, navedka. V tem pogledu imajo navednice neko prav konkretno funkcijo (v primerih, kjer je navedek v drugem jeziku, funkcija morda ni vedno prav očitna, saj načeloma brez težav opazimo, kateri del besedila je zapisan v drugem jeziku, vendar po drugi strani prav v konkretnem primeru brez navednic ne bi vedeli, ali je 'Je' del francoskega navedka ali morda glavnega besedila). Ker je opomba vezana le na prevod navedka in ker torej vsebuje izključno besedilo, ki se je v glavnem tekstu nahajalo znotraj navedka, se v opombi nahaja ena sama vrsta teksta - prevod besedila iz navednic. Ker imamo eno samo vrsto teksta, kakršnegakoli ločevanja med deli besedila ne potrebujemo, torej ne potrebujemo niti navednic. Lahko bi sicer rekli, da z uporabo navednic povečamo prepoznavnost prevoda, saj ga s tem zelo očitno izenačimo z delom besedila, ki se v navednicah nahaja tudi v glavnem tekstu, ter tako še bolj jasno povemo bralcu, da je v opombi točno to, kar je v glavnem tekstu v narekovajih. Lahko bi rekli, da je tudi prevod v opombi nekakšen premi govor, le da je preveden, in da si torej zato tudi zasluži biti v narekovajih, vendar bi po drugi strani lahko odgovorili, da to dejansko ni pravi citat, saj je citat lahko le v francoščini.</p>
               <p xml:id="suss-arhiv-000476.p17">Pregledala sem veliko leposlovnih knjig in revij in poskusila poiskati vsaj podoben primer, da bi videla, kako so rešili problem ostali pisci in lektorji. Kljub velikemu številu pregledanih revij in knjig nisem nikjer zasledila podobnega primerljivega primera.</p>
               <p xml:id="suss-arhiv-000476.p18">Torej, pri navedku znotraj samega besedila so navednice nujne, saj tako ločimo citat od ostalega besedila. Ko pa citat razlagamo v opombi, narekovaji niso več potrebni, saj je opomba namenjena razlagi citata in drugega kot razlage citata niti ne vsebuje. Dejansko imate tu dokaj proste roke. Odločiti se morate sami, za obe možnosti pa se lahko najde kakšen razlog za ali proti. Kot sem že zapisala, sama navednic v opombi ne bi uporabila.</p>
            </div>
            <div type="comment" xml:id="suss-arhiv-000476.div5">
               <p xml:id="suss-arhiv-000476.p19">Ali se številka opombe lahko zapiše v besedilu za ločilom pred narekovajem ali mora stati nujno za ločilom in narekovajem?</p>
            </div>
            <div type="answer" xml:id="suss-arhiv-000476.div6">
               <p xml:id="suss-arhiv-000476.p20">Tu so pravila dokaj jasna. Kot je zapisano že zgoraj, če sledimo pravilom, ki jih je zapisal Miran Hladnik, se opombna oznaka zapisuje za ločilom in narekovajem. Torej:<lb/>- xxxxxx."1<lb/> - xxxxxx!")1<lb/> - ...</p>
            </div>
            <div type="comment" xml:id="suss-arhiv-000476.div7">
               <p xml:id="suss-arhiv-000476.p21">Ali se opomba vedno zapiše na začetku z veliko začetnico in konča s končnim ločilom, ...</p>
            </div>
            <div type="answer" xml:id="suss-arhiv-000476.div8">
               <p xml:id="suss-arhiv-000476.p22">Zgoraj sem omenila, da se vsaka opomba načeloma začne z veliko začetnico in konča s piko. To bi pomenilo, da je eden od sprejemljivih načinov zapisovanja takšnih kratkih opomb gotovo:<lb/>7 Za sobarico.</p>
               <p xml:id="suss-arhiv-000476.p23">Za vaš konkretni primer pa lahko dodamo še nasprotno mnenje. Ker se v opombi nahaja prevod besedne zveze, ki sama ni stavek, bi zaradi lažjega prepoznavanja enakosti med opombo in besedilom v navednicah v glavnem tekstu tudi opombo lahko napisali brez velike začetnice in končnega ločila. Tako velika začetnica kot končno ločilo sta znak za mejo dela besedila. Ker opomba stoji samostojno in je pravzaprav ločena že s tem, da je opomba, dodatna ločevanja niso potrebna. Seveda bi bilo v primeru, da ne bi uporabili pike in velike začetnice, morda res bolje zapisati navednice, tako kot ste to storili tudi vi (torej: 7 'za sobarico' raje kot: 7 za sobarico). S tem bi vsaj malo zamejili besedilo v opombi in nakazali, da je to, kar je zapisano nekakšna enota (in ne le napaka pisca oz. lektorja). Na nek način sta torej sprejemljiva ali pa vsaj smiselna oba vaša predloga. Menimo pa, da je uporaba pike in velike začetnice bolj smiselna, saj je nekakšno zamejevanje besedila v opombi nujno - če ne zaradi drugega vsaj zato, da opomba ne izgleda nedokončano. Kateri način boste uporabili vi, pa je stvar vaše odločitve.</p>
               <p xml:id="suss-arhiv-000476.p24">(januar 2007)</p>
               <p xml:id="suss-arhiv-000476.p25">Odgovor je nastal pri predmetu Jezikovnosvetovalni seminar na Univerzi v Novi Gorici</p>
            </div>
         </div>
         <div type="article" xml:id="suss-arhiv-000477"
              corresp="http://www2.arnes.si/~lmarus/suss/arhiv/suss-arhiv-000477.html">
            <head>Ali je zveza 'v bistvu' res srbizem</head>
            <byline>Irena Jejčič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000477.div1">
               <p xml:id="suss-arhiv-000477.p1">Zanima me, ali je 'v bistvu' res srbizem in kako natanko je ta besedna zveza prišla v slovenščino.</p>
               <p xml:id="suss-arhiv-000477.p2">Poleg tega me zanima, če je uporaba v slovenskem jeziku dovoljena(SSKJ omenja v bistvu kot publicistični izraz).</p>
            </div>
            <div type="answer" xml:id="suss-arhiv-000477.div2">
               <p xml:id="suss-arhiv-000477.p3">vprašanje, ki ste nam ga zastavili, pravzaprav (v bistvu) sploh ni enostavno (posledično je tudi odgovarjanje nanj trajalo nekoliko dlje). Če vzamemo najprej v roke Snojev Slovenski etimološki slovar (1997), najdemo pod geslom 'bistvo' naslednjo razlago (ker ima Bezlaj v Etimološkem slovarju slovenskega jezika A-J (1977) podoben geselski članek, ga tu ne bom navajala): "bistvo -a s, bistven. V 19. stol. izposojeno (eventualno prek hrv. ali srb.) iz clovan. bytЪstvo 'substanca', kar je abstraktum glagola byti 'biti, obstajati'. Prvotni pomen je torej 'bivanje, obstajanje'". Podobno je v Hrvatskem etimološkem rječniku (Gluhak). Praslovanski nedoločnik '*bәti' izhaja iz indoevropske besede '*bhū-ti-s' in se je v različnih jezikih različno razvijal: staroslovansko 'byti', slovensko 'biti', češko 'byti', rusko 'byt', ukrajinsko 'buty' in podobno.</p>
               <p xml:id="suss-arhiv-000477.p4">Izčrpno razlago gesla 'bivstvo' najdemo v Rječniku hrvatskoga ili srpskoga jezika (Daničić 1880-1882): "esse, kao biće u nekim značenjima i kao bistvo". Prvotna oblika je bila 'bitstvo', kasneje pa je 't' pred 's' izpadel. Izraz izhaja iz 17. stoletja in ga najdemo že pri Matiji Divkoviću (1563-1631) zapisanega kot 'bistvo, essentia', pri Ivanu Belostencu (1594-1675) kot 'bistvo, essentia, vis et potestas', pri Voltigijinu kot 'bistvo', pri Wesenheitu in Stuliću kot 'bistvo' in 'bitstvo, essentia, substantia'. Nadalje Rječnik navaja različne primere rabe izraza pri različnih avtorjih: "Bog je naš otac po stvorenju, jer od nega imamo naše bistvo tilesno i duhovno" (I. Ančić), "Duh sveti bistvo svoje i svoje sobstvo ima od oca" (I. Ančić), "Kako te bog stvorio od ništa i dao je tebi bistvo, koje ti imaš" (P. Posilović) in podobno.</p>
               <p xml:id="suss-arhiv-000477.p5">V novejših slovarjih (Jurančič 1986) naletimo na geslo 'bívstvo': "bivstvo s bistvo: ~ stvari, problema; ulazi u ~ umjetnosti". V Hrvatskom enciklopedijskom rječniku: "bivstven oz. bivstveno - bitno, osjetno, znatno, zaista, stvarno, istinski, mnogo, zbiljski [~ različit, usp. bitno/osjetno/zaista/stvarno/istinski/mnogo/zbiljski različit]."</p>
               <p xml:id="suss-arhiv-000477.p6">Besedo 'bistvo' so najprej uporabljali v cerkvenih besedilih, pozneje pa je prodrla v posvetno rabo. V drugi polovici 20. stoletja se je pod vplivom publicističnega jezika razširila še na druga področja, kjer je tudi spremenila svoj pomen. Na srbsko-hrvaškem jezikovnem območju so jo začeli uporabljati namesto prislovov 'zapravo' (pravzaprav), 'u stvari' ("on je u stvari dobar čovjek" (dejansko, v resnici, pravzaprav)) in 'uglavnom'. Nekateri so jo imeli za privzdignjen izraz ('ubistvu' proti pogovorno 'u stvari'). Ker je besedna zveza tudi v slovenščini nadomestila sogl. členek 'dejansko', presojevalni členek 'pravzaprav' in pojmovni besedni zvezi 'v resnici' ter 'v glavnem' (povsem primerljivo dogajanju v hrvaščini), lahko sklepamo, da je prenos pomena dejansko nastopil pod vplivom hrvaščine, kjer naj bi se dogajal nekoliko prej. Kdaj natančno je nastal v hrvaščini, ne vem, vendar se je zelo verjetno v skupni državi pod vplivom medijev razširil tudi med Slovenci.</p>
               <p xml:id="suss-arhiv-000477.p7">V slovenščino je beseda 'bistvo' torej zelo verjetno prišla iz srbohrvaščine. Protestantski pisci (Trubar, Dalmatin) je še niso poznali, celo v baroku Svetokriški le enkrat uporabi podoben izraz, 'bitnost'. V tej obliki ga uporablja tudi O. Gutsman (1789), medtem ko A. J. Murko (1833) že pozna besedo v današnji obliki - 'bistvo'. Alasia da Sommaripa (1607) ima samo besedo 'essere - bit. Če pogledamo še v Wolfov nemško-slovenski slovar (1860), najdemo pod geslom 'Wesen' (essentia) tudi slovenski prevod "bistvo, bitnost ... po bistvu, bistveno ...". Anton Janežič pa v svojem Slovensko-nemškem slovarju navaja oba izraza: "bistvo n. Dasein, Wesen n., Wesenheit f.; Substanz, Essenz f.; -slovje n. Ontologie f." in "bitnost (-i) f. Dasein, Wesen n."</p>
               <p xml:id="suss-arhiv-000477.p8">Pleteršnik v ima Slovensko-nemškem slovarju (1894) pod geslom 'bistvo' izpisano: "die Wesenheit, das Wesentliche, das Wesen, Mur. [Matija Murko], Cig. [Matej Cigale], Jan. [Anton Janežič], nk. [vsa literatura tiste dobe]; vse moje bistvo, mein ganzes Ich" ipd. Pod geslom 'bítnost' pa Pleteršnik navaja: "f. 1. die Wesenheit, die Natur, das Wesen (essentia), Guts., Cig., Jan.; eno samo b. imeti." Zanimivo pa je, da Glonarjev Slovar slovenskega jezika (1936) tega gesla nima. Prav tako se ne nahaja v Slovenskem pravopisu Frana Levca (1899, vendar ima ta res zelo skromen slovarski del). Slovenski pravopis (Breznik-Ramovš 1937) ima iztočnici 'bistvo' in 'bistven', prav tako vse nadaljnje izdaje Slovenskega pravopisa in Slovarja slovenskega knjižnega jezika (SSKJ). Slovenski pravopis (2001) pod geslom 'bistvo' navaja naslednje: "bistvo -a ~ stvari; [...]; publ. V ~u mu je vseeno pravzaprav, dejansko."</p>
               <p xml:id="suss-arhiv-000477.p9">Kot ste že sami ugotovili, raba besedne zveze 'v bistvu' ni napačna, kaže pa, da je omejena na publicistična besedila (funkcijskozvrstna oznaka 'publ.'). Da je ta raba manj primerna, nam pokaže ob njej navedena priporočljiva vzporednica, napisana v poševnem tisku, tj. 'pravzaprav, dejansko.'</p>
               <p xml:id="suss-arhiv-000477.p10">V SSKJ najdemo besedno zvezo 'v bistvu' pod geslom 'bistvo', in sicer v terminološkem gnezdu, ki s stilno-plastnim kvalifikatorjem publ. označuje besedo, pomen ali zvezo, značilno za dnevni ali revialni tisk ter za druge oblike javnega sporočanja (SSKJ XXI, § 135). Tudi temu sledi, kot v Slovenskem pravopisu, zapis boljših oziroma bolj priporočljivih besed 'pravzaprav, dejansko':</p>
               <p xml:id="suss-arhiv-000477.p11">"bistvo -a 'kar je za kaj najvažnejše in najznačilnejše': pusti podrobnosti in povej bistvo; poseči v bistvo stvari; prodreti v bistvo problema / v čem je bistvo poezije; po svojem najglobljem bistvu je pedagoško delo prizadevanje za človeka ; filoz. 'kar opredeljuje kaj, da je to, kar je' // knjiž. 'vse značilne fizične in duhovne sestavine človeka': vse njegovo bistvo se je uprlo krivici; bolj in bolj se je oddaljeval od svojega bistva; to ni v našem bistvu ; publ. to pomeni v bistvu isto 'pravzaprav, dejansko'."</p>
               <p xml:id="suss-arhiv-000477.p12">Iz navedenih primerov torej vidimo, da naj bi v knjižnem jeziku besedno zvezo 'v bistvu' raje nadomestili z enobesedno sopomenko. Tu seveda ne gre za to, da bi bilo kaj "narobe" s samim samostalnikom oziroma geslom 'bistvo', saj ta beseda tako v Slovenskem pravopisu kot tudi v SSKJ ni stilno zaznamovana. Vidimo pa, da zgledov rabe iztočnice ('pusti podrobnosti in povej bistvo'; 'poseči v bistvo stvari'; 'prodreti v bistvo problema' / 'v čem je bistvo poezije' ipd.) ne moremo enačiti z besedno zvezo 'v bistvu'. V slovenskem jeziku zveza seveda ni prepovedana. V slovenščini očitno ta zveza obstaja, saj bi sicer ne prišla v SSKJ. Vendar je po SSKJ očitno v svoji rabi omejena na publicistična besedila. Če se trudite uporabljati nepublicistično knjižno slovenščino, potem se boste tudi zvezi 'v bistvu' skušali ogniti.</p>
               <p xml:id="suss-arhiv-000477.p13">Poglejmo si še geslo 'v' v SSKJ; vidimo, da ima dva širša razdelka (ki ju uvajata rimski številki) - prvi označuje rabo s tožilnikom (in ima enajst pomenov), drugi pa rabo z mestnikom (dvanajst pomenov). Pri enajstem pomenu te druge rabe, torej rabe z mestnikom, piše, da rabimo predlog 'v' "za izražanje predmeta, na katerega je dejanje omejeno: zmagati v teku; napredovati v znanju; umirjen v vedenju / v bistvu ima prav; v vsakem oziru, pogledu." Torej je v tem geselskem članku kot ilustrativno gradivo navedena tudi besedna zveza 'v bistvu', ki pa tu ni označena s stilnim kvalifikatorjem publ., pa tudi kako drugače ne kaže na to, da bi bila nepravilna ali vsaj odsvetovana.</p>
               <p xml:id="suss-arhiv-000477.p14">Glede na vse do sedaj napisano menim, da je besedna zveza sicer morda res hrvatizem (ali srbizem), vendar da je vsekakor prisotna tudi v slovenščini. Če želite uporabljati nepublicistični knjižni jezik, potem je verjetno bolje, da namesto nje uporabite ali 'pravzaprav' ali 'dejansko', sicer pa v uporabi te zveze ne vidim velikih težav. Na hitro sem pogledala še kako pogosta je zveza 'v bistvu'. V korpusu Nova Beseda sem poiskala nize 'v bistvu', 'pravzaprav' in 'dejansko' in dobila te številke ('v bistvu' = 13 tisoč, 'pravzaprav' = 52 tisoč, 'dejansko' = 28 tisoč). Nova beseda vsebuje večinoma tekste iz časopisa delo (3/4 vsega korpusa) - torej publicistični jezik, tako da pogostnost zveze 'v bistvu' niti ni tako presenetljiva. Drugi največji del korpusa sestavljajo zapisniki sej Državnega zbora, kjer je povsem po pričakovanjih zveza 'v bistvu' relativno bolj pogosta kot v tekstih časopisa Delo (tekstov iz Dela je sedemkrat več, absolutnih pojavitev zveze pa je v obeh delih korpusa po šest tisoč). Iz tega lahko zaključimo, da je zveza 'v bistvu' prej kot del publicističnega jezika del govorjenega političnega jezika (oz. jezika Državnega zbora), vsekakor pa moramo priznati, da pri takšnih absolutnih številkah težko govorimo o kakšnih pretiranih stilnih zaznamovanostih. Na to kaže tudi relativno visoko število pojavitev 'v bistvu' v korpusu Fidaplus, ki je uravnotežen korpus (s 600 milijoni besed), kar pomeni, da so zajeta objavljena besedila iz najrazličnejših področij in zvrsti. V tem korpusu ima zveza 'v bistvu' 792 pojavitev.</p>
               <p xml:id="suss-arhiv-000477.p15">Sklenemo lahko, da je zveza 'v bistvu' stilno zaznamovana predvsem zato, ker je to tako zapisano v SSKJ.</p>
               <p xml:id="suss-arhiv-000477.p16">(januar 2007)</p>
               <p xml:id="suss-arhiv-000477.p17">Odgovor je nastal pri predmetu Jezikovnosvetovalni seminar na Univerzi v Novi Gorici</p>
            </div>
         </div>
         <div type="article" xml:id="suss-arhiv-000478"
              corresp="http://www2.arnes.si/~lmarus/suss/arhiv/suss-arhiv-000478.html">
            <head>Kakšno začetnico imajo imena statističnih regij</head>
            <byline>Urša Papler, Franc Marušič in Amanda Saksida</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000478.div1">
               <p xml:id="suss-arhiv-000478.p1">Zanima me ali se ime statistične regije piše z veliko ali malo začetnico, npr. Pomurska ali pomurska regija. V primeru, da uporabljam v stavku podatke, ki so vezani na statistično regijo, ki je geografsko točno opredeljena, sem uporabljala ime z veliko začetnico.</p>
               <p xml:id="suss-arhiv-000478.p2">Zanima me tudi ali je pravilneje uporaba besedne zveze vrstna raznolikost organizmov ali vrstna različnost organizmov?</p>
            </div>
            <div type="answer" xml:id="suss-arhiv-000478.div2">
               <p xml:id="suss-arhiv-000478.p3">Za odgovor na vaše prvo vprašanje sem se pozanimala na Statističnem uradu Republike Slovenije (http://www.stat.si). Govorila sem z gospo Renato Rejec, tajnico sosveta za regionalne statistike. Povedala mi je, da je Komisija za standardizacijo zemljepisnih imen Vlade Republike Slovenije (http://www.sigov.si/kszi/index1.html) določila, da se statistične regije v Sloveniji (pomurska, podravska, koroška, savinjska, zasavska, spodnjeposavska, jugovzhodna Slovenija, osrednjeslovenska, gorenjska, notranjsko-kraška, goriška in obalno-kraška) pišejo z malo začetnico. Osnovna naloga te komisije je usmerjanje in usklajevanje dela ter reševanje problematike na področju standardizacije zemljepisnih imen v Republiki Sloveniji. Namen standardizacije zemljepisnih imen je določitev pisne oblike in poenotenje uporabe domačih in tujih zemljepisnih imen. Po pogovoru pa sem izvedela tudi, da na statističnih kartah na uradu v legendi še vedno uporabljajo veliko začetnico za imena statističnih regij. To vprašanje očitno pri njih še ni dokončno rešeno, četudi je omenjena komisija že sprejela nekakšen sklep, ki naj bi se ga (vsaj) državni organi držali. Torej velja pogledati v problematiko malo globlje.</p>
               <p xml:id="suss-arhiv-000478.p4">Stanje geografske regionalizacije sem si ogledala tudi v knjigi 'Slovenija pokrajine in ljudje' (urednika D. Perko in M. Orožen Adamič, Založba mladinska knjiga, Ljubljana,1998). Slovenijo so v knjigi razdelili na 4 makroregije, 9 submakroregij ter na 48 mezoregij (s Tržaškim zalivom 49 mezoregij). Mezoregije se delijo še naprej na mikroregije, vendar to že presega tematiko tega odgovora. Makroregije (alpski svet, sredozemski svet, dinarski svet in panonski svet) in submakroregije (alpska visokogorja, alpska hribovja, alpske ravnine, panonska gričevja, panonske ravnine, dinarske planote, dinarska podolja in ravniki, sredozemska flišna brda in sredozemske kraške planote) so poimenovane po tipih pokrajin, po geografskih značilnostih posameznega področja, mezoregije (npr. Savinjska ravan, Vipavska dolina, Idrijsko hribovje in Slovenske gorice) pa imajo lastna imena. Uporaba velike in male začetnice je pri teh delitvah smiselna, saj so regije, ki se imenujejo po tipih pokrajin, pisane z malo začetnico (posamezna makro- in submakroregija seveda ne tvori vedno enovite celote, saj imajo enake geografske značilnosti lahko več med seboj nepovezanih delov Slovenije), regije, ki nosijo ime po zemljepisnih enotah Slovenije, pa z veliko začetnico.</p>
               <p xml:id="suss-arhiv-000478.p5">Poleg geografske imamo v Sloveniji tudi pokrajinsko regionalizacijo, ki se sledeč Slovenskemu pravopisu, zapisuje z veliko začetnico. Te pokrajine so: Gorenjska, (slovenska) Štajerska, Prekmurje, (slovenska) Koroška, Notranjska, Primorska in Dolenjska. Imena pokrajin so sicer ustaljena, meje pa niso vedno najbolj natančno določene. Večinoma so vezane na staro delitev na kronske dežele znotraj Avstro-Ogrske, vendar te marsikje ne sovpadajo z modernimi upravnimi delitvami Slovenije na upravne enote, omrežne skupine, registrske tablice in pošte številke. Za časa Avstro-Ogrske je bilo ozemlje Slovenije razdeljeno na: Štajersko, Kranjsko, Koroško, Goriško, Istro in Trst (http://sl.wikipedia.org). Meja med Goriško in Kranjsko pa recimo ni bila tam, kjer je danes meja med občino Ajdovščina in občino Logatec, temveč v sami Ajdovščini na reki Hubelj.</p>
               <p xml:id="suss-arhiv-000478.p6">Kot vidimo, se lahko slovensko ozemlje deli na različne načine in glede na to je pogojena tudi uporaba velike ali male začetnice. Če je delitev vezana na vrstne oznake pokrajin, recimo na geografske (ali kakšne druge) lastnosti regij in uporablja temu primerna imena, se takšna imena seveda pišejo z malo začetnico. Če pa govorimo o (zemljepisnih) imenih pokrajin (ali česar koli že), ki so nekakšne enote med občino in državo, se zdi njihova imena smiselno pisati z veliko začetnico, tako kot pišemo z veliko začetnico imena občin in imena držav. Sedaj je vprašanje le še, kakšen tip delitve je delitev na statistične regije.</p>
               <p xml:id="suss-arhiv-000478.p7">Imena statističnih regij niso vezana na geografske (ali kakšne druge) značilnosti teh regij, temveč edinstveno določajo določene dele Slovenije. Razdelitev je bila narejena načrtno in nekdo je narejenim delom podelil ime. Ime tako ne izvira iz kakršnih koli kvalitativnih ali kvantitativnih lastnosti te regije, tako da ime ni vrstno. S časom pa se zaradi sprememb podnebja, demografije ali česar koli že ne bo spreminjalo. Prav tako se zaradi takšnih vzrokov ne bodo spreminjale meje. Zato se zdi smiselno njihova imena pisati z veliko začetnico. Enako velja tudi za dve regiji, ki sta poimenovani glede na položaj znotraj Slovenije (Jugovzhodna Slovenija in Osrednjeslovenska regija), četudi bi pri teh imenih lahko trdili, da izvirata iz nekakšnih kvalitativnih lastnosti in da si načeloma lahko celo zamislimo situacijo, ko bi njihova imena morali zamenjati (recimo, da bi se jugovzhodna meja premaknila še bolj na jugovzhod, tako da regija Jugovzhodna Slovenija ne bi bila več na jugovzhodu Slovenije).</p>
               <p xml:id="suss-arhiv-000478.p8">Res je sicer, da so te statistične regije le nekakšna pomožna delitev Slovenije, saj pokrajine še vedno niso ustanovljene. Ko bomo enkrat imeli pokrajine, seveda ne bo dileme o veliki začetnici, imena pokrajin se bodo pisala z veliko. Morda se ravno zaradi začasnosti statističnih regij komu zdi neprimerno njihova imena zapisovati z veliko, saj bi jim s tem na nek način enačili s pokrajinami, delitve na pokrajine pa nihče ne bi rad prejudiciral. Vendar, kot že rečeno, statistične regije dejansko so nekakšne pokrajine, četudi le zelo abstraktne, zato se zdi tudi za njih smiselno uporabljati veliko začetnico.</p>
               <p xml:id="suss-arhiv-000478.p9">Glede 'raznolikosti' in 'različnosti' pa mislim, da je 'vrstna raznolikost' primernejša in se tudi z biološkega vidika uporablja pogosteje, saj je že kar ustaljen termin. Za razlago izvora te besede sem pogledala v Slovenski etimološki slovar, kjer pod geselsko besedo 'razlika' najdemo pod slovensko besedno družino še besede 'različen', 'različnost' in 'razlikovati'. Beseda je prevzeta iz hrvaške besede 'razlika', kar je izpeljano iz 'različiti' s pomenom "razlikovati se", to pa je narejeno iz 'sličiti' s pomenom "biti podoben" z zamenjavo predpone 's-' s protipomensko predpono 'raz-'. Slovar nas napelje še na besedo 'različica', ki je izpeljana iz besede 'razlika', 'različen'. K pomenskemu razmerju lahko primerjamo še francosko besedo 'variante' "različica", kar je izpeljanka iz francoske besede 'varier' "spreminjati se, začeti se razlikovati, variirati", latinska beseda 'varius' pomeni "različen". Vidimo, da imata besedi skupen izvor.</p>
               <p xml:id="suss-arhiv-000478.p10">V Slovarju slovenskega knjižnega jezika najdemo pod geslom 'raznolikost' naslednjo razlago:<lb/>1. lastnost, značilnost raznolikega (raznolikost kapnikov) in 2. raznovrstnost, mnogovrstnost: raznolikost pojavov, stvari / raznolikost pokrajine. Pod geslom različnost pa: lastnost, značilnost različnega: različnost pojavov, pojmov; različnost stališč / različnost pomena besed / ugotavljati različnosti med ljudmi razlike.</p>
               <p xml:id="suss-arhiv-000478.p11">V Slovenskem pravopisu najdemo pod geslom 'raznolik' enakovredni domači sopomenki in sicer 'raznovrstnost' ter 'različnost'. Opozorila pa bi še na besedo 'raznoličnost', ki zaznamuje biološki pojav in sicer to, da ima živo bitje iste vrste razne oblike. Tako, da je treba pri uporabi teh besed upoštevati celoten kontekst in nato izbrati ustreznejšo besedo.</p>
               <p xml:id="suss-arhiv-000478.p12">(februar 2007)</p>
               <p xml:id="suss-arhiv-000478.p13">Odgovor je nastal pri predmetu Jezikovnosvetovalni seminar na Univerzi v Novi Gorici</p>
            </div>
         </div>
         <div type="article" xml:id="suss-arhiv-000479"
              corresp="http://www2.arnes.si/~lmarus/suss/arhiv/suss-arhiv-000479.html">
            <head>O ženskih oblikah priimkov, recimo dr. Majdičeva</head>
            <byline>Marina Koglot, Franc Marušič in Amanda Saksida</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000479.div1">
               <p xml:id="suss-arhiv-000479.p1">Prosim vas, da mi napištete kako se v dopisi pravilno naslavlja</p>
               <p xml:id="suss-arhiv-000479.p2">Spoštovana dr. Majdič ali morda<lb/>Spoštovana dr. Majdičeva,<lb/>
                  <lb/> in potem z malo začetnico ?</p>
            </div>
            <div type="answer" xml:id="suss-arhiv-000479.div2">
               <p xml:id="suss-arhiv-000479.p3">Vaše vprašanje je zelo zanimivo, odgovor nanj pa ne prav enostaven. V dopisih in raznih ostalih dokumentih srečamo obe možnosti zapisa, tako da za nobeno ne moremo reči, da je očitno napačna. Da bi ugotovili, kako pogosta je uporaba obeh možnosti zapisa, smo pogledali na svetovni splet. Za primer si vzemimo dr. Marjo Boršnik, znano slovensko literarno zgodovinarko, ki je veliko prispevala k razvoju slovenske literature nasploh, sam priimek Boršnik pa tudi ni pretirano pogost. Prav pametnega iskalnega niza nismo uspeli najti, saj iskalniki nizov 'dr. Boršnik' in 'dr. Boršnikova' sploh ne najdejo. S kombiniranim iskanjem z imenom smo prišli do teh približnih številk. Spletni iskalnik http://www.google.si je našel okoli 40 zadetkov za možnost 'dr. Boršnik' ter okoli 20 za možnost 'dr. Boršnikova'. Pogledali smo tudi v korpus besedil Nova beseda (http://bos.zrc-sazu.si/s_beseda.html), kjer sta dve možnosti približno enako pogosti, niz 'Marja Boršnik' ima 8 pojavitev, ravno toliko pa jih ima tudi niz 'Boršnikova'. Četudi razlika ni ravno velika, je prva možnost, torej 'dr. Boršnik' vseeno bolj pogosta.</p>
               <p xml:id="suss-arhiv-000479.p4">Eden možnih razlogov, zakaj je naslavljanje z daljšo, svojilno obliko manj pogosto, je naslednja: naslavljanje z 'dr. Majdičeva' marsikomu zveni tako, kot bi bila 'dr. X-ova' last gospoda X. Prav zaradi tega nekatere ženske raje uporabljajo možnost 'dr. Majdič', saj s tem ne kažejo na odvisnost od moža, oziroma da so njegova "last". Spet druge ženske (predvsem starejše), žene dr. Majdiča, se včasih podpišejo kar 'dr. Majdičeva', čeprav so (samo) frizerke, in si možev naziv kar prisvojijo. Bolj pogosto je sicer imenovanje 'gospa doktorjeva' ali 'gospa ministrova' itd. Znano je, da so se z moževimi nazivi podpisovale še naše babice, kljub temu, da niso imele take izobrazbe (v tistih časih imele izobrazbo le redke ženske). S takim podpisovanjem so se večinoma hotele pohvaliti (morda so hotele pokazati, kakšnega moža imajo v lasti), na tak način pa so ženske tudi izkazovale spoštovanje svojemu možu. Pripadnost in vdanost ženske možu je bila v preteklosti očitno pomembna. Ker danes živimo v drugačnih časih, ko žensko kazanje vdanosti in podrejenosti možu ni več tako popularno (niti družbeno sprejemljivo), je takšno prevzemanje moževih naslovov seveda izginilo. Ohranila pa se je (vsaj delno) ženska oblika priimka. Tudi za žensko obliko priimkov se marsikomu zdi, da kaže na nekakšno podrejenost, četudi takšna oblika seveda obstaja neodvisno od zakonskega statusa. Tudi če neka oseba, recimo 'Joži Novak' ne bo prevzela moževega priimka 'Černe' (ali pa recimo, da sploh ni poročena), je ženska oblika njenega priimka še vedno '(Jožica) Novakova'.</p>
               <p xml:id="suss-arhiv-000479.p5">Ženske oblike priimkov so v določenih položajih vseeno ostale precej pogoste. Ravno priimek 'Majdič' večkrat slišimo v ženski obliki, predvsem ko je govora o naši vrhunski tekačici na smučeh Petri Majdič. Ko na televiziji, internetu in radiu omenjajo to športnico, pogosteje uporabijo možnost (2), torej 'Majdičeva', prepričana pa sem, da ni nikoli nihče ob tem pomislil, da je 'Majdičeva' "last" kakega gospoda Majdiča, če je sploh poročena. Ženska oblika priimka je pogosta tudi pri drugih športnicah. Slovenska alpska smučarka Tina Maze je velikokrat kar Mazejeva (zasledili smo tudi 'Mazetova'), slovenska tenisačica Katarina Srebotnik je velikokrat Srebotnikova, in še bi lahko naštevali. Ne Tina Maze, ne Katarina Srebotnik nista poročeni. Pogostnost uporabe ženskih priimkov pri športnicah je povsem razumljiva v luči spodnje razlage.</p>
               <p xml:id="suss-arhiv-000479.p6">Uporaba ženske oblike priimka je pogosta tudi v tistih položajih, kjer se za nazivanje oseb uporablja priimek s kakšnim izobrazbenim predznakom. Tako recimo v zdravstvu pogosto govorimo o dr. Novaku oziroma dr. Novakovi, če je oseba ženskega spola. Uporaba statusnega naziva ob priimku se uporablja v znak spoštovanja, zato ni čudno, da tako imenujemo zdravnike. Če uporabljamo samo priimek, na lepem nimamo več možnosti iz imena samega vedeti, ali je govora o osebi ženskega ali moškega spola. To možnost si povrnemo, če uporabimo žensko obliko priimka. Tako potem vemo, da je dr. Majdičeva ženska, in predvidevamo, da je dr. Majdič moški. Spol omenjane osebe je v slovenščini pomemben zaradi našega zapletenega morfološkega sistema, s pomočjo katerega je skoraj pri vsakem povedku dodana informacija o (slovničnem) spolu osebka. Če te informacije nimamo, ne moremo tvoriti slovničnega stavka (moška oblika namreč ne more obveljati kot generična (v smislu, da velja za oba spola) v ednini, ampak je to zgolj v množini. Stavka 'dr. Majdič bo danes operiral na pediatriji' nikakor ne moremo uporabiti, če imamo v mislih dr. Majo Majdič). Za razliko od tega je v angleščini na primer precej pogosto, da se nek priimek uporablja skozi celoten tekst, na koncu pa še vedno ni jasno, ali je govora o moškem ali ženski.</p>
               <p xml:id="suss-arhiv-000479.p7">Kot zanimivost naj povem, da je ženska oblika priimka v določenih kulturah (ali državah) tako rekoč uzakonjena. Na Češkem in Slovaškem se tako ženski priimki vedno končajo na '-ova' oziroma v primeru, da so priimki morfološko pridevniki le z žensko obliko tiste pridevniške končnice. Nekaj podobnega imajo tudi v Rusiji, Ukrajini in Belorusiji, kjer se vsaj patronimični priimki (torej srednji del tipičnega ruskega ... imena) razlikujejo med moškimi in ženskami, brati in sestrami: sestra Fjodorja Mihajloviča Dostojevskega, bi tako bila recimo Mihajlova. Nekaj podobnega poznajo tudi v Grčiji in na Islandiji, kjer imajo vsi moški (patronimični) priimki končnico '-son', ženski pa končnico '-dottir' (prva pomeni 'sin', druga, ki je sicer zapisana malo drugače, pa 'hči').</p>
               <p xml:id="suss-arhiv-000479.p8">Kaj pa o vsem tem pravi pravopis? Vprašanje je namreč, ali se lahko ob uporabi imena pri ženskah uporablja podaljševanje priimka z '-eva/-ova', ki nedvoumno pove, da je oseba ženskega spola, kar iz samega priimka seveda ni razvidno. V pravopisu piše, da je povsem običajno (čeprav ob imenu včasih morda malo staromodno) tudi podaljševanje ženskih priimkov z '-ova/-eva'. Zato je seveda mogoče reči tudi 'dr. Majdičeva'. Take vrste podaljševanje je pri ženskih osebah z dvema priimkoma običajno omejeno le na drugi priimek, recimo 'Marija Kontelj Novakova'. Podaljševanje torej ni samo po sebi napačno, niti ni po pravopisu kakorkoli obvezno. Zdi se, da je uporaba takšnih končnic prepuščena vam, četudi bomo sedaj pri določenih izjemah ugotovili, da to ni čisto res.</p>
               <p xml:id="suss-arhiv-000479.p9">Zdi se namreč, da v določenih položajih takšno podaljševanje ni le dovoljeno, temveč prej običajno, če ne celo edino slovnično. Govorim o primerih, ko za naslavljanje uporabimo samo priimek. Če namreč neko osebo ženskega spola naslavljamo le s priimkom, torej 'Majdič', potem bi ob nepodaljševanju priimka v odvisnih sklonih stvar izgledala takole:<lb/>- <hi rend="italic">Kam je šla Majdič?</hi>
                  <lb/> - <hi rend="italic">Ali je kdo videl Majdič?</hi>
                  <lb/> - <hi rend="italic">Ali se dobimo pri Majdič?</hi>
                  <lb/> - <hi rend="italic">Pripelji prosim s seboj še Majdič.</hi>
               </p>
               <p xml:id="suss-arhiv-000479.p10">Verjetno mi boste pritrdili, da ti primeri delujejo zelo nenaravno oziroma kar neslovnično. Stvar je v tem, da ženskih priimkov ne sklanjamo, vendar ker vse samostalniške zveze v slovenščini potrebujejo viden sklon, uporaba nesklonljivih priimkov brez kakršnekoli dodatne sestavine imena deluje neslovnično. Običajno se tej težavi izognemo s souporabo imena ali kakšne druge oznake, ki jo običajno sklanjamo. Tako bi običajno rekli:<lb/>- <hi rend="italic">Kam je šla gospa Majdič? / Kam je šla Petra Majdič?</hi>
                  <lb/> - <hi rend="italic">Ali je kdo videl gospo Majdič? / Ali je kdo videl profesorico Majdič?</hi>
                  <lb/> - <hi rend="italic">Ali se dobimo pri Petri Majdič? / Ali se dobimo pri tovarišici Majdič?</hi>
                  <lb/> - <hi rend="italic">Pripelji prosim s seboj še gospodično Majdič. / Pripelji prosim s seboj še Petro Majdič.</hi>
               </p>
               <p xml:id="suss-arhiv-000479.p11">Do podobnih težav pridemo, če ob imenu uporabljamo neujemalne prilastke, kar je na primer tudi 'doktor':<lb/>- <hi rend="italic">Ali je kdo videl doktor Majdič?</hi>
                  <lb/> - <hi rend="italic">Ali boš pomagal doktor Majdič pri operaciji?</hi>
               </p>
               <p xml:id="suss-arhiv-000479.p12">Oba zadnja primera delujeta podobno neslovnično kot tisti zgoraj, kjer je bil priimek uporabljen brez kakršnegakoli dodatka. Tako smo prišli do povsem smiselne razlage, zakaj se zdi podaljševanje priimkov zdravnic običajno. V primeru, da zdravnico poimenujemo 'doktor [priimek]', kar se zdi dokaj običajno poimenovanje (precej bolj kot 'doktorica [priimek]'), potem moramo vsaj v odvisnih sklonih za priimek uporabiti žensko obliko. In ker je v nekaterih sklonih ženska oblika obvezna, se ta oblika posploši še na imenovalnik (kar pa ni pravilo). Podobna razlaga obstaja tudi za športnice. Ker se o športnikih in športnicah običajno govori brez kakršnegakoli predznaka oziroma oznake, torej samo o Križaju, Stenmarku itd., bi morali ob nepodaljševanju ženskih priimkov govoriti o Maze, o Svet, o Bukovec in tako naprej, kar se sliši vse neslovnično. Govorimo lahko samo o gospodični Maze, o Mateji Svet in tako naprej. Če hočemo torej ohraniti rabo samostojnega priimka, moramo (vsaj v odvisnih sklonih) uporabiti žensko obliko priimka, tako da govorimo o Mazejevi, o Svetovi, o Bukovčevi itd. Enako kot prej se ta raba lahko prenese tudi na imenovalnik, tako da potem tvorimo stavke tipa:<lb/>- <hi rend="italic">Svetova je ravnokar prešla ciljno črto in ...</hi>
                  <lb/> - <hi rend="italic">Bukovčeva je včeraj podrla državni rekord.</hi>
               </p>
               <p xml:id="suss-arhiv-000479.p13">Kot je omenjeno zgoraj, je takšno podaljševanje vsiljeno tudi zaradi ujemanja v spolu med osebkom in povedkom. Brez ženske oblike priimka, bi stavki delovali rahlo okorno, če ne že skoraj neslovnično:<lb/>- <hi rend="italic">Svet je ravnokar prešla ciljno črto in ...</hi>
                  <lb/> - <hi rend="italic">Bukovec je včeraj podrla državni rekord.</hi>
               </p>
               <p xml:id="suss-arhiv-000479.p14">Brez podaljševanja bi morali imenu dodati neko sklonljivo sestavino, vendar to ne velja za kakršnokoli dodatno sestavino, niti ne deluje enako sprejemljivo ob vseh priimkih. Stavka:<lb/>- <hi rend="italic">Atletinja Bukovec je včeraj podrla državni rekord.</hi>
                  <lb/> - <hi rend="italic">Smučarka Pretnar je ravnokar povozila količek.</hi>
                  <lb/> delujeta sprejemljivo, medtem ko tale naslednji ne.<lb/> - <hi rend="italic">Smučarka Svet je prešla ciljno črto.</hi>
               </p>
               <p xml:id="suss-arhiv-000479.p15">Vaše vprašanje je bilo o izbiri med 'dr. Majdič' in 'dr. Majdičeva'. Predvidevamo, da je govora o zdravnici, kar pomeni, da je to okrajšava za 'doktor Majdič' oz. 'doktor Majdičeva', kakor se običajno naslavlja zdravnice. Ker je govora o nesklonljivi sestavini imena iz katere tudi ni razviden spol naslovnika. Vsekakor drži, da bomo v odvisnih sklonih v tem primeru uporabili podaljševanje priimka z '-eva', ali bomo to storili tudi v imenovalniku, pa ni več tako očitno. Slovnične potrebe za to ni, obstaja le potreba po izkazovanju ali pa morda prikrivanju spola naslovnika, ki nam bo diktirala uporabo ali neuporabo podaljševanja. Stvar je torej v vaših rokah, vedite pa, da ni nobena možnost napačna. Tudi podaljševanje z '-eva' je povsem legitimen del slovenščine, v nekaterih primerih (morda ne v vašem, saj uporabljate imenovalnik) celo obvezna sestavina.</p>
               <p xml:id="suss-arhiv-000479.p16">Kot dodatek še tole: podaljševanje z '-eva' ni edini način tvorbe ženskih priimkov, bolj pogovorni način je recimo s končnico '-ca', naprimer 'Goldenca', 'Gantarca' itd. ali pa s končnico '-ka', naprimer 'Šivička', 'Feguška' itd. Morda za konec še tole, ker se priimki oseb ženskega spola, ki se končajo na '-a' sklanjajo po običajni ženski sklanjatvi, z njmi ne pridemo do težav, če jih uporabljamo osamnjene brez imena ali dodatkov. Ker s takimi priimki ni težav pri sklanjanju, pri njih tudi ni potrebe po podaljševanju z '-eva'. Ko bomo za osebo ženskega spola uporabljali le priimek 'Muha', ga bomo sklanjali takole 'Muha, Muhe, Muhi ...'. Takšni stavki delujejo povsem sprejemljivo (običajno):<lb/>- <hi rend="italic">A si naredil izpit pri Muhi?</hi>
                  <lb/> - <hi rend="italic">Muha je imela včeraj predavanje.</hi>
                  <lb/> - <hi rend="italic">Muhe včeraj ni bilo v pisarni.</hi>
               </p>
               <p xml:id="suss-arhiv-000479.p17">Vprašali pa ste tudi, ali se za naslavljanjem (Spoštovana dr. Majdič) uporablja mala začetnica. Glavno pravilo za uporabo velike začetnice pravi, da se z veliko začetnico piše prvo besedo v povedi, lastna imena, izraze posebnega razmerja ali spoštovanja, svojilne pridevnike iz lastnih imen in izrazov posebnega razmerja ali spoštovanja in še nekatere druge besede. Torej se za 'Spoštovana dr. Majdič,' (z vejico) piše mala začetnica. V primeru, da bi uporabili drugo možnost, primer: 'Spoštovana dr. Majdič./! (pika/klicaj) V dopisu Vam pošiljam ...', bi novi stavek začeli z veliko začetnico, saj se je prejšnji zaključil s končnim ločilom, npr. piko. Več o tem pa si lahko tudi sami preberete v Slovenskem pravopisu ali v kakšnih drugih priročnikih recimo: <lb/>● Cik cak po pravopisu: za boljšo slovenščino na delovnem mestu, Danica Cedilnik. Sledi, Žalec, 1995.<lb/> ● Pisno sporočanje za vsakdanjo rabo, Stanko Šimenc. DZS, Ljubljana, 1994.</p>
               <p xml:id="suss-arhiv-000479.p18">(februar 2007)</p>
               <p xml:id="suss-arhiv-000479.p19">Odgovor je nastal pri predmetu Jezikovnosvetovalni seminar na Univerzi v Novi Gorici</p>
            </div>
         </div>
         <div type="article" xml:id="suss-arhiv-000480"
              corresp="http://www2.arnes.si/~lmarus/suss/arhiv/suss-arhiv-000480.html">
            <head>Vejica pred 'itd.'</head>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000480.div1">
               <p xml:id="suss-arhiv-000480.p1">"Ali se pred kraticami 'itd'. (in tako dalje) in 'ipd.' (in podobno) piše vejica ali ne?. Zasledil sem že obe rabi."</p>
               <p xml:id="suss-arhiv-000480.p2">Odgovor na vprašanje sem iskal na vaših strasneh, a ga nisem našel.</p>
            </div>
            <div type="answer" xml:id="suss-arhiv-000480.div2">
               <p xml:id="suss-arhiv-000480.p3">Prav na to vprašanje res nismo še odgovarjali, smo pa že odgovarjali na kar nekaj podobnih vprašanj. Najrelevantnejše se zdi tole, ki je že na voljo na naši domači strani:</p>
            </div>
            <div type="reference" xml:id="suss-arhiv-000480.div3">
               <p xml:id="suss-arhiv-000480.p4">
                  <ref target="#suss-arhiv-000343">Kako se pišejo tri pike pri naštevanju</ref>.</p>
            </div>
            <div type="answer" xml:id="suss-arhiv-000480.div4">
               <p xml:id="suss-arhiv-000480.p5">Vprašanje je sicer o treh pikah pri naštevanju, vendar kar velja za tri pike, velja tudi za krajšave tipa 'ipd.', saj so tri pike v tem položaju zamenljive z 'ipd.'. Kakor razlaga ta odgovor, vejice pred tremi pikami in okrajšavami tipa 'ipd.' ne pišemo.</p>
               <p xml:id="suss-arhiv-000480.p6">Z vašim povezano vprašanje je tudi naslednje. V njem sicer ni govora o vejici, je pa razloženo razmerje med tremi pikami in 'ipd.':</p>
            </div>
            <div type="reference" xml:id="suss-arhiv-000480.div5">
               <p xml:id="suss-arhiv-000480.p7">
                  <ref target="#suss-arhiv-000467">Presledek pri treh pikah in odstotnem znaku</ref>.</p>
            </div>
            <div type="answer" xml:id="suss-arhiv-000480.div6">
               <p xml:id="suss-arhiv-000480.p8">Še kratek povzetek vsega povedanega. Ne, vejica pred krajšavami 'ipd.', 'itn.' in 'itd.' načeloma ni smiselna, saj te krajšave nadomeščajo daljše verzije 'in podobno', 'in tako naprej' in 'in tako dalje'. Ker se daljše verzije vse začnejo z veznikom 'in' in ker v slovenščini pred veznikom 'in' ne pišemo vejice (drugače je v angleščini, kjer se pred veznikom 'in' pri naštevanjih več kot dveh elementov piše vejica), ni razloga da bi vejico pisali pred okrajšavami 'ipd.' ...</p>
               <p xml:id="suss-arhiv-000480.p9">Dodamo lahko še, da se v angleščini pred kratico 'etc.', ki okrajšuje latinsko zvezo 'et cetera', vejica (tipično) piše. Razlog zanjo bi lahko bilo ločevanje označbe za nadaljevanja naštevanja od dela naštevalne enote.</p>
               <p xml:id="suss-arhiv-000480.p10">(februar 2007)</p>
            </div>
         </div>
         <div type="article" xml:id="suss-arhiv-000481"
              corresp="http://www2.arnes.si/~lmarus/suss/arhiv/suss-arhiv-000481.html">
            <head>Sklanjanje imen 'Luka' in 'Krško'</head>
            <byline>Mateja Žnidarčič, Franc Marušič in Amanda Saksida</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000481.div1">
               <p xml:id="suss-arhiv-000481.p1">Zanima me, kako je s sklanjanjem imena Luka in Krško v dvojini in množini, ter gospa?</p>
            </div>
            <div type="answer" xml:id="suss-arhiv-000481.div2">
               <p xml:id="suss-arhiv-000481.p2">Na podobna vprašanja smo nekoč že odgovarjali. Odgovore si lahko preberete tu:</p>
            </div>
            <div type="reference" xml:id="suss-arhiv-000481.div3">
               <p xml:id="suss-arhiv-000481.p3">
                  <ref target="#suss-arhiv-000082">Kako se sklanjata 'strojevodja Vanja Lajovic' in 'kolovodja Luka Mrcina'</ref>.</p>
               <p xml:id="suss-arhiv-000481.p4">
                  <ref target="#suss-arhiv-000081">Sklanjanje moškega imena 'Matija'</ref>.</p>
               <p xml:id="suss-arhiv-000481.p5">
                  <ref target="#suss-arhiv-000373">Kako se sklanja: 'Miha' in 'Jaša'</ref>.</p>
            </div>
            <div type="answer" xml:id="suss-arhiv-000481.div4">
               <p xml:id="suss-arhiv-000481.p6">Na prvi strani naše domače strani je tudi povezava na Amebisov pregibalnik, ki vam bo avtomatično izpisal celoten sklanjatveni vzorec za vsako besedo, ki vas zanima:<lb/>http://besana.amebis.si/pregibanje/</p>
               <p xml:id="suss-arhiv-000481.p7">Sicer pa lahko na kratko povem, da se ime 'Luka' lahko sklanja po 2. moški sklanjatvi, ki je enaka 1. ženski sklanjatvi (po sklanjatvenem vzorcu 'lipa'), ker se v imenovalniku ednine konča na '-a', v rodilniku ednine pa na končnico '-e' .</p>
               <p xml:id="suss-arhiv-000481.p8">Lahko pa se sklanja tudi po 1. moški sklanjatvi s sklanjatvenim vzorcem 'korak', ki ima v imenovalniku ednine končnico '-a', v rodilniku ednine pa končnico '-a'. Vendar potem dejansko ne moremo vedeti ali sklanjamo ime 'Luka' ali ime 'Luk'. Seveda tudi sklanjanje po drugi moški sklanjatvi ni brez hib. Po enakem vzorcu se namreč sklanja občno ime 'luka' (z veliko začetnico bi se ta beseda pisala, ko je govora o Luki Koper).</p>
               <p xml:id="suss-arhiv-000481.p9">Tretja možnost je sklanjanje s podaljševanjem osnove, česar knjižni jezik sicer ne dovoljuje za ime Luka, nikakor pa ne moremo reči, da to ni ena od možnosti oziroma, da tega tudi nihče ne uporablja.</p>
               <p xml:id="suss-arhiv-000481.p10">Jaz bi ime Luka sklanjala po 2. moški sklanjatvi, torej takole:<lb/>ednina dvojina množina<lb/> Luka Luki Luke<lb/> Luke Luk Luk<lb/> Luki Lukama Lukam<lb/> Luko Luki Luke<lb/> Luki Lukah Lukah<lb/> Luko Lukama Lukami</p>
               <p xml:id="suss-arhiv-000481.p11">Na omenjeni Amebisovi strani dobimo tak rezultat (rezultat smo prekopirali iz njihove strani. mešan vrstni red med prvo in drugo moško obliko, je prenešen iz izvirnika):<lb/>Luka<lb/> * samostalnik<lb/> * osebno ime<lb/> * moški spol<lb/> ednina dvojina množina<lb/> Luka Luka, Luki Luke, Luki<lb/> Luka, Luke Luk, Lukov Luk, Lukov<lb/> Luki, Luku Lukama, Lukoma Lukam, Lukom<lb/> Luka, Luko Luka, Luki Luke,<lb/> Luki, Luku Lukah, Lukih Lukah, Lukih<lb/> Luko, Lukom Lukama, Lukoma Lukami, Luki</p>
               <p xml:id="suss-arhiv-000481.p12">Lastna imena se sicer običajno ne sklanjajo v dvojini in množini, saj z lastnim imenom poimenujemo neko točno določeno osebo, ki je seveda le ena. Lastno ime pa lahko uporabimo tudi za poimenovanje vseh oseb, ki imajo neko ime, v katerem primeru potem uporabimo dvojino oziroma množino. Enako velja za zemljepisno lastno ime 'Krško', v kolikor bomo govorili o več krajih, ki se imenujejo 'Krško', bomo uporabljali dvojino oziroma množino, vendar, če je govor o več osebah z imenom 'Luka' še smiselno, govoriti o več krajih z imenom Krško ni več, 'Krško' je namreč eno samo. Lahko bi sicer govorili o več delih Krškega ali o Krškem v več časovnih obdobjih ... neoziraje se na smiselnost takšnih oblik vaše vprašanje ostane.</p>
               <p xml:id="suss-arhiv-000481.p13">Ker ime 'Krško' deluje, kot da je narejeno s pomočjo pridevniške končnice '-ski/-ska/-sko', se sklanja po 4. srednji sklanjatvi. Po tej sklanjatvi se sklanjajo samostalniki srednjega spola, ki so dejansko posamostaljeni pridevniki, tipičen primer naj bi bil 'belo, belega'. Napisala sem, da ime deluje, kot da bi bilo pridevnik, saj dejansko ne vem od kod ime 'Krško' izvira oz. ali je 'Krško' res posamostaljeni pridevnik ali ne (kot je recimo 'Krška' v imenu naselja Krška vas, ki se nahaja ob Krki). Ta trenutek je to vprašanje nepomembno. Dejstvo je, da se 'Krško' sklanja kot pridevnik oz. po četrti srednji sklanjatvi. Amebisov pregibalnik nam postreže s tem rezultatom:<lb/>Krško<lb/> * samostalnik<lb/> * naselje<lb/> * srednji spol<lb/> ednina<lb/> Krško<lb/> Krškega<lb/> Krškemu<lb/> Krško<lb/> Krškem<lb/> Krškim</p>
               <p xml:id="suss-arhiv-000481.p14">V tem izpisu sicer manjkata dvojina in množina, ki pa ju ni posebej težko dopolniti:<lb/>ednina dvojina množina<lb/> Krško Krški Krška<lb/> Krškega Krških Krških<lb/> Krškemu Krškima Krškim<lb/> Krško Krški Krška<lb/> Krškem Krških Krških<lb/> Krškim Krškima Krškimi</p>
               <p xml:id="suss-arhiv-000481.p15">Samostalnik 'gospa' spada v 1. žensko sklanjatev, vendar se sklanja po samosvojem vzorcu. Amebisov pregibalnik poda te oblike:<lb/>gospa<lb/> * samostalnik<lb/> * občno ime<lb/> * ženski spol<lb/> ednina dvojina množina<lb/> gospa gospe gospe<lb/> gospe gospa gospa<lb/> gospe gospema gospem<lb/> gospo gospe gospe<lb/> gospe gospeh gospeh<lb/> gospo gospema gospemi</p>
               <p xml:id="suss-arhiv-000481.p16">(februar 2007)</p>
               <p xml:id="suss-arhiv-000481.p17">Odgovor je nastal pri predmetu Jezikovnosvetovalni seminar na Univerzi v Novi Gorici</p>
            </div>
         </div>
         <div type="article" xml:id="suss-arhiv-000482"
              corresp="http://www2.arnes.si/~lmarus/suss/arhiv/suss-arhiv-000482.html">
            <head>Kako sklanjati ime 'Drakula'</head>
            <byline>Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000482.div1">
               <p xml:id="suss-arhiv-000482.p1">Zanima me, kako naj sklanjam besedo Drakula.</p>
               <p xml:id="suss-arhiv-000482.p2">Če jo sklanjam Drakula, Drakule, Drakuli, Drakulo, pri Drakuli, z Drakulo, zveni kot da gre za žensko in ne za okrutnega vlaškega vladarja.</p>
               <p xml:id="suss-arhiv-000482.p3">Toda Drakula, Drakula, Drakulu, Drakula, pri Drakulu, z Drakulom se mi zdi bolj sklanjatev imena Drakul (Drakul in Drakula pa sta dve različni imeni; Drakul je oče, Drakula pa sin, tako da ju je potrebno ločiti - tudi pri sklanjanju).</p>
            </div>
            <div type="answer" xml:id="suss-arhiv-000482.div2">
               <p xml:id="suss-arhiv-000482.p4">Za začetek naj se opravičimo za zamudo. Nadalje pa za ne prav poglobljen odgovor.</p>
               <p xml:id="suss-arhiv-000482.p5">O problematiki sklanjanja moških imen smo pisali že v več odgovorih. Morda najrelevantnejši je tale:</p>
            </div>
            <div type="reference" xml:id="suss-arhiv-000482.div3">
               <p xml:id="suss-arhiv-000482.p6">Glej tudi: <ref target="#suss-arhiv-000373">Kako se sklanja: 'Miha' in 'Jaša'</ref>.</p>
            </div>
            <div type="answer" xml:id="suss-arhiv-000482.div4">
               <p xml:id="suss-arhiv-000482.p7">Tam smo sicer govorili večinoma o kratkih imenih, ki se končajo na -a, vaš primer je zato rahlo drugačen, a se zdi še vedno v osnovi soroden. Podobno kot vas, je tudi nas sklanjanje imen na -a po moški sklanjatvi motila zaradi možnih motenj ob podobnih imenih. Če rečemo, da včeraj ni bilo videti Luka ali Marka, lahko govorimo tudi nekom z imenom 'Luk' in nekom z imenom 'Mark', podobno kot bomo odsotnost nekoga z imenom 'Tom' najavili s 'Toma ni'.</p>
               <p xml:id="suss-arhiv-000482.p8">Ker torej dejansko obstajata obe imeni, tako 'Drakula' kot 'Drakul' (nekaj o tem smo si prebrali na straneh:<lb/>
                  <ref target="http://www.dreamsmith-graphics.com/wizglass/vlad.html">http://www.dreamsmith-graphics.com/wizglass/vlad.html</ref>,<lb/>
                  <ref target="http://en.wikipedia.org/wiki/Vlad_Drakul">http://en.wikipedia.org/wiki/Vlad_Drakul</ref>, ali<lb/>
                  <ref target="http://sl.wikipedia.org/wiki/Drakula">http://sl.wikipedia.org/wiki/Drakula</ref>), <lb/> se zdi smiselno ti dve imeni sklanjati na dva različna načina, da ne bi bilo treba morebitne odsotnosti najavljati z 'Drakula in Drakula ni'. Homonimija sama sicer ni razlog za zavestno izogibanje eni od oblik. Istozvočne besede in oblike obstajajo in če se katero od prekrivanj izkaže za moteče, se bo to tako ali tako samo "popravilo". Vendar, ker imamo tu možnost izbire med dvema oblikama, in ker je ena že oddana, to prav lahko uporabimo kot razlog za prvo obliko (da bi torej uporabljali prvo žensko sklanjatev namesto prve moške).</p>
               <p xml:id="suss-arhiv-000482.p9">Za prvo žensko sklanjatev pravite, da vam deluje preveč žensko in da ne ustreza okrutnemu vladarju. Tu vas moram razočarati saj z vami ne delim tega mnenja. Tipična primera moškega samostalnika, ki se sklanjata po prvi ženski (oziroma drugi moški) sklanjatvi sta 'vojvoda' in 'vodja'. Pri obeh je kakršenkoli prizvok ženskosti verjetno nezaželjen (vodja je sicer lahko tudi ženskega spola, a je to že drugo vprašanje), pa se zdi, da to ne vpliva na prevladujoči sklanjatveni vzorec, ki je seveda prva ženska/druga moška sklanjatev.</p>
               <p xml:id="suss-arhiv-000482.p10">Poglejmo si še pogostost enega in drugega sklanjanja. Ker bi bilo pregledovanje korpusa za vse možne sklone in seštevanje posamičnih oblik prezapleteno, bomo v korpusu iskali le obliki za dajalnik oziroma mestnik. V obeh sklanjatvah sta namreč ravno ti dve obliki istozvočni in se obenem ne prekrivata z nobeno od oblik v drugi sklanjatvi.<lb/>- Prva ženska: Drakula, Drakule, Drakuli, Drakulo, pri Drakuli, z Drakulo<lb/> - Prva moška: Drakula, Drakula, Drakulu, Drakula, pri Drakulu z Drakulom<lb/> Primerjali bomo torej niza 'Drakuli' in 'Drakulu'. Nova beseda (http://bos.zrc-sazu.si/s_beseda.html) vsebuje 25 pojavitev niza 'Drakuli' in le en niz 'Drakulu', pa še ta je dejansko priimek nekega dijaka, katerega priimek je 'Drakul'.</p>
               <p xml:id="suss-arhiv-000482.p11">FidaPlus (http://www.fidaplus.net/) je še bolj kategorična glede prednosti prve ženske sklanjatve. Vsebuje 121 pojavitev niza 'Drakuli' in le en niz 'Drakulu', pa še pri tem primeru ni prav jasno, kaj je z 'Drakulu' sploh mišljeno, saj gre verjetno za napako: "Kar se je tudi zgodilo. Igralci so bili več kot motivirani in zavidljivi v dobro odigranih vlogah. Na čelu z Drakulu, Tadejem Tošem, ki se je, tik preden je stopil na oder, počutil kot ob "gledanju štarta formule ena"."</p>
               <p xml:id="suss-arhiv-000482.p12">Kakorkoli obrnemo, vedno je sklanjanje po prvi ženski oziroma drugi moški sklanjatvi v prednosti, tako da vam kaj drugega kot svetovati slediti večinski rabi (oziroma celo edini zabeleženi rabi (za dajalnik in mestnik)) niti ne moremo.</p>
               <p xml:id="suss-arhiv-000482.p13">Kot zanimivost lahko dodamo, da se kljub dominantnemu (oziroma edino obstoječemu) sklanjatvenemu vzorcu prve ženske sklanjatve svojilni pridevnik iz imena 'Drakula' še vedno dela (večinoma) z moško končnico. Nova Beseda vsebuje le eno pojavitev oblike 'Drakulin', ob 22 pojavitvah oblike 'Drakulov' (iskali smo niza 'drakulin*' in 'drakulov*', ki naj bi našla omenjeni obliki v vseh sklonih in številih). FidaPlus, ki je precej obsežnejši korpus, ima 24 pojavitev oblike 'Drakulin' in 99 pojavitev oblike 'Drakulov'.</p>
               <p xml:id="suss-arhiv-000482.p14">Po eni strani prednost oblike 'Drakulov' pomeni, da ženski sklanjatveni vzorec ne vpliva na naše dojemanje spola osebe, saj imamo sodeč po moški svojilni končnici Drakulo še vedno za osebo moškega spola. Vendar bi obenem lahko tudi rekli, da že sam obstoj oblike 'Drakulin' kaže, da se je vsaj nekaterim (slovnični) ženski spol iz sklanjatvenega vzorca (ali pa morda kar iz imenovalniške končnice '-a') prenesel tudi na mehanizem tvorbe svojilnih pridevnikov. To seveda ni neobičajno, saj se podobno dogaja tudi z imeni 'Vanja' in 'Vasja', za katere se na slovenskih straneh interneta (z iskalnikom Google) najde obe različici svojilnega pridevnika: 'Vanjin' in 'Vanjev' (razmerje je 24:2) ter 'Vasjin' in 'Vasjev' (razmerje 5:1). Tipično ženke končnice svojilnih pridevnikov tako lahko uporabimo tudi za osebe moškega spola. Seveda gre tu le za slovnični spol osnove, saj bomo za moško osebo s takim imenom še vedno uporabljali osebne zaimke moškega spola. Tako bomo recimo rekli 'Vanjin rojstni dan bomo praznovali pri njemu doma' in ne 'Vanjin rojstni dan bomo praznovali pri njej doma', če je govora o Vanjinem/Vanjevem domu.</p>
               <p xml:id="suss-arhiv-000482.p15">(februar 2007)</p>
            </div>
         </div>
         <div type="article" xml:id="suss-arhiv-000483"
              corresp="http://www2.arnes.si/~lmarus/suss/arhiv/suss-arhiv-000483.html">
            <head>Kako narediti svojilni pridevnik iz 'Borgi'</head>
            <byline>Petra Mišmaš in Rok Žaucer</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000483.div1">
               <p xml:id="suss-arhiv-000483.p1">Zelo sem vesel, da sem naletel na vašo spletno stran. Upam, da boste vedeli odgovoriti na moje vprašanje.</p>
               <p xml:id="suss-arhiv-000483.p2">Sprašujem se namreč, kako napraviti iz samostalnika Borg (v množini Borgi - kibernetična bitja iz Zvezdnih stez) svojilni pridevnik v tem smislu: (njihova) ladja. Se pravi, Borgovska ladja, nemara Borška ladja (kiborg - kiborški), Borgska ladja ... Pogosto slišim čudne čebelice, npr. Borg ladja, kar se mi zdi narobe (ladja Borgov mi sicer pade na pamet, ni pa dosti univerzalno). Kaj pravite?</p>
            </div>
            <div type="answer" xml:id="suss-arhiv-000483.div2">
               <p xml:id="suss-arhiv-000483.p3">Za začetek naj omenimo, da morebitnih gesel 'kiborg', 'Borg'/'borg', 'kiborški', 'borški' ali 'borgovski' ne vsebuje ne SSKJ, ne Verbinčev Slovar tujk, ne Slovenski pravopis; glede na datum priprave teh priročnikov, še posebej prvih dveh, in na relativno nedaven nastanek besed 'borg' in 'kiborg' sicer tega niti ni ne vem kako smiselno pričakovati.</p>
               <p xml:id="suss-arhiv-000483.p4">Naj zdaj po vrsti pokomentiram možnosti, ki jih omenjate. Najprej oblike borgovski, borški, borgski. Priponi -ski in -ovski se zdita pomensko precej primerljivi, obe izražata nekakšno povezanost (po pripadnosti, vrsti, lastnini itd.) s tem, kar poimenuje samostalnik, iz katerega tvorimo pridevnik. Res je sicer, da se večina pridevnikov, izpeljanih iz samostalnikov za poimenovanje ljudstva, konča na -ski (hrvaški, madžarski, italijanski, turški ...), kar bi morda dalo prednost obliki 'borški' pred obliko 'borgovski', vendar lahko (pri novotvorbi) načeloma vseeno prosto izbiramo med obema končnicama, v vašem primeru torej med oblikama 'borgovski' in 'borški'. Obe sta v slovničnem sistemu slovenščine možni, odločitev je načeloma v prvi vrsti stvar osebne preference.</p>
               <p xml:id="suss-arhiv-000483.p5">Kot namigujete že sami, se da na izbiro med 'borgovski' in 'borški' seveda gledati tudi v kontekstu obstoječe oblike 'kiborški', izpeljane iz samostalnika 'kiborg'. Spletni besedilni korpus Nova beseda kot izpeljanke iz besedi 'borg' podobne besede 'kiborg' izpričuje oblike, kot so 'kiborška (paradigma)', 'kiborški (filmi)', 'kiborški (stroji)', kakšnih različic oblike 'kiborgovski' pa ta korpus ne izpričuje. To stanje daje morda obliki 'borški' prednost pred obliko 'kiborgovski', še posebej ker je 'borg'/'Borg' izvorno kar okrajšana verzija 'kiborga'. Nadalje v to smer morda kaže tudi stanje pri podobnih, na -rg končujočih se besedah v SSKJ, med katerimi imamo npr. samostalnik 'trg', 'kirurg' in 'metalurg', iz katerih imamo pridevnike 'trški', 'kirurški' in 'metalurški'.</p>
               <p xml:id="suss-arhiv-000483.p6">Glede oblik 'borgovski' in 'borški' je sklep torej takle: načeloma sta možni obe, nekaj podatkov iz rabe podobnih besed pa morda daje prednost obliki 'borški'.</p>
               <p xml:id="suss-arhiv-000483.p7">Pa še pravopisna pripomba glede oblike 'borški'; v slovenščini se pridevniki, ki se končujejo s končnico -ski (in niso prva beseda v večdelnem imenu, kot npr. v zvezi 'Kriški podi'), običajno pišejo z malo začetnico, tak zapis pa je tudi v skladu z nasveti Slovenskega pravopisa. Če nam torej 'borška ladja' ni lastno ime (primerljivo npr. z imenom Leteči Holandec), marveč nam je 'borški' v tej zvezi bolj opis, kar se zdi verjetno, potem bo ustrezni zapis načeloma 'borška ladja'. (Primerjaj zapis zvez 'slovenska dežela' in 'dežela Slovencev'. Če nam ti zvezi predstavljata imeni, bomo obe pisali z veliko, torej 'Slovenska dežela' in 'Dežela Slovencev'; če nam ne predstavljata imena marveč bolj opis, pa bomo obe pisali z malo, torej 'slovenska dežela' in 'dežela Slovencev'.)</p>
               <p xml:id="suss-arhiv-000483.p8">Omenjate tudi obliko 'borgski', ki pa se res zdi problematična. Ta oblika namreč ne upošteva dejstva, da končnica -ski v določenih glasovnih okoljih doživi bolj ali manj redovito glasovno premeno in da je eno od teh okolij tudi končni [g], torej glas, ki ga najdemo tudi na koncu osnove 'borg-'; v takih primerih se sklop [-gs-], ki ga dobimo ob slepem spajanju osnove 'borg-' in končnice -ski, spreprosti v [š]. To vidimo pri besedah, kot so 'trški' (&lt; trg+ski), 'kirurški' (&lt; kirurg+ski), , 'loški' (&lt; log+ski), 'brandenburški' (&lt; brandenburg+ski), itd. (Podobno premeno vidimo ob spajanju končnice -ski z osnovami 'turk-', 'vrh-', 'vas-', itd., kjer dobimo oblike 'turški', 'starovrški', 'kriški', 'vaški' in ne oblik 'turkski, 'starovrhski', 'vasski'.) Ob upoštevanju te premene torej dobimo obliko 'borški', ne 'borgski'.</p>
               <p xml:id="suss-arhiv-000483.p9">(Edina navidezna izjema, ki mi ta hip pride na misel, je priimek ruskega skladatelja Musorgskega (ki je torej 'Musorgski' in ne 'Musorški'). Vendar je to oblika, ki smo jo v slovenščino dobili iz tujega jezika (ruščine) in to samo v tej obliki, brez sočasnega obstoja potencialne oblike 'Musorg'; deloma oblika morda ni bila predelana v 'Musorški' zato, ker je nimamo za izpeljavo (iz podstave 'Musorg-'), deloma pa morda tudi zato, ker gre za ime/priimek, pri čemer tipično ohranjamo notranjo podobo in slovenskemu sistemu prilagajamo le končno obrazilo, npr. toliko, da omogočimo sklanjanje 'Musorgski', 'Musorgskega', 'Musorgskemu' ... Pridevnik 'borški' je od te oblike torej drugačen.)</p>
               <p xml:id="suss-arhiv-000483.p10">Zdaj pa še o možnostih 'ladja Borgov' in 'Borg ladja'. Poimenovanje 'ladja Borgov' nikakor ni napačno, je pa res, da se nekaterim govorcem - ne pa vsem - včasih morda sliši malce okorno, nekako tako, kot če bi govorili 'država Slovencev' namesto 'slovenska država' oziroma 'Slovenija'. Prav mogoče ta občutek odraža pogostost tega vzorca v jeziku napram vzorcu z levim prilastkom, vendar za kakšno raziskavo na to temo ne vem. No, dejansko se zdi tudi, da smo ob nekaterih pojmih take zveze kar lepo navajeni in se nam ne zdi nič okorna; 'dežela Liliputancev' bo verjetno le redko 'liliputanska dežela'. O možnosti 'ladja Borgov' se zdi težko povedati kaj pametnega; sistemsko je vsekakor možna, če pa se vam zdi rahlo okorna, premalo prilagodljiva ali morda pomensko preveč ozka ('ladja Borgov' verjetno ne more imeti vseh pomenov 'borške/borgovske ladje', in če ima Tonček igračo v obliki te ladje, se meni sliši 'Tončkova borška ladja' bolj naravno kot 'Tončkova ladja Borgov'), se pač odločite za kakšno od ostalih možnosti.</p>
               <p xml:id="suss-arhiv-000483.p11">Nekam "nerodno" ali nenaravno se marsikomu zdi tudi poimenovanje z zloženko 'Borg ladja', saj v slovenščini namesto takih zloženk običajno rabimo zvezo pridevnika in samostalnika, npr. 'borška ladja'; vendar gre tudi pri tem občutku oziroma pri tej trditvi o običajnosti verjetno predvsem za razliko v pogostosti vzorca, vsaj do neke mere pa so tovrstne zloženke v slovenščini v najslabšem primeru prisotne že precej dolgo, če ne že kar od nekdaj (kar seveda ne pomeni nujno, da jih ni mogoče v zadnjem času več kot nekdaj). Zdi se mi, da jih je danes še posebej pogosto slišati, ko je prvi del (izvorno) ime, kot npr. v včeraj slišanem 'A ma kdo kakšno staro mobitel baterijo?'. Ampak čeprav se za obliko 'Borg ladja' morda zdi, da spada ravno v to kategorijo, to ob najobičajnejši interpretaciji vendarle ni res, saj gre pri 'mobitel bateriji' za 'baterijo tipa mobitel', 'baterijo za mobitel', medtem ko pri omenjeni ladji verjetno ne gre za 'ladjo tipa Borg' ampak bolj ohlapno za 'ladjo, tako ali drugače povezano z Borgi' ali pa celo za 'ladjo od Borgov'. Tega čisto zadnjega pomena oblika 'Borg ladja' zelo verjetno sploh ne more imeti (tj. 'Borg ladja' verjetno ne more pomeniti istega kot 'ladja od Borgov', torej prave svojine); namesto 'Petrova ladja' ali 'ladja (od) Petra' ne bomo nikdar rekli 'Peter ladja'. Istočasno se takole na hitro zdi, da ima zveza 'borška ladja' lahko vse pomene, ki jih ima zveza 'Borg ladja'. Tako da če 'Borg ladja' ni po vašem jezikovnem občutku, vam te različice res nikakor ni treba uporabljati. Možno je tudi, da ta različica v vaši slovenščini niti ne more imeti pomena, ki ga ob nanašanju na omenjeno ladjo želite izraziti in je za vas torej ta različica res čisto neprimerna. Je pa seveda možno tudi, da kakšna druga skupina govorcev obliki 'Borg ladja' pripisuje tudi prav tisti pomen, ki ga nameravajo izraziti in ki bi ga vi izrazili s kakšno drugo različico. Torej tudi tu sistemsko gledano prav mogoče ni kakšnega kategoričnega odgovora (še posebej s stališča slovenščine kot jezika razslojene skupnosti raje kot jezika posameznika), čeprav pogostost vzorca in morda še kaj daje prednost zvezi pridevnika in samostalnika; vendar čim se neka raba številčno nezanemarljivi skupini govorcev zdi sprejemljiva, njeni manjši pogostosti tudi ne moremo dajati prevelike teže, ker je seveda znano, da so v jeziku tekmujoči vzorci povsem običajna stvar, zato se jeziki na dolgi rok seveda sploh spreminjajo.</p>
               <p xml:id="suss-arhiv-000483.p12">(marec 2007)</p>
               <p xml:id="suss-arhiv-000483.p13">Odgovor je nastal pri predmetu Jezikovnosvetovalni seminar na Univerzi v Novi Gorici</p>
            </div>
         </div>
         <div type="article" xml:id="suss-arhiv-000484"
              corresp="http://www2.arnes.si/~lmarus/suss/arhiv/suss-arhiv-000484.html">
            <head>Veda o korenu besed</head>
            <byline>Franc Marušič in Rok Žaucer</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000484.div1">
               <p xml:id="suss-arhiv-000484.p1">Zanima me, kako se imenuje veda o korenu besed?</p>
            </div>
            <div type="answer" xml:id="suss-arhiv-000484.div2">
               <p xml:id="suss-arhiv-000484.p2">Iz vašega vprašanja ni najbolj jasno, kaj imate v mislih. Če vas zanima, kako se imenuje veda, ki preučuje razvoj oblike besed, razvoj pomena besed in pa izvor besed (torej od kod posamezna beseda izvira oziroma iz katere stare besede se je razvila in s katerimi drugimi besedami je sorodna, v smislu skupnega prednika), je to etimologija. Vendar etimologija ni samo veda o korenih besed temveč veda o zgodovini besed in besednih delov na sploh. Z vidika izvora in razvoja oblike in pomena preučuje polnopomenske korene, posamezna obrazila in kombinacije polnopomenskih korenov in obrazil (torej celih besed).</p>
               <p xml:id="suss-arhiv-000484.p3">S stališča izvora ugotavlja, od kod posamična beseda izvira, ali je, če vzamemo slovenščino, posamična beseda del slovenščine že od nekdaj in je torej bila prisotna tudi v praslovanščini in praindoevropščini ali pa je bila v slovenščino dodana iz kakega drugega jezika, in če je tako, iz katerega jezika. Pri razvoju oblike in pomena pa ugotavlja, kako je v zgodnejših obdobjih jezika zgledal posamezen koren ali obrazilo oziroma kakšen pomen je imela posamezna oblika (ali enak, ali podoben, ali čisto različen od današnje oblike oz. od njene današnje ustreznice).</p>
               <p xml:id="suss-arhiv-000484.p4">Seveda se pri vsem tem običajno gleda na polnopomenske korene besed, če ne zaradi drugega zato, ker je polnopomenskih korenov (npr. hiš-, drev-, morj-, šip-, stol-) nepreštevno več kot funkcijskih obrazil (npr. -a, -ova, -jo) (to je seveda povezano s tem, da se polnopomenski koreni v jezik tudi pogosto dodajajo, npr. z računalniki vpeljani koren 'klik-', medtem ko je nabor funkcijskih obrazil v jeziku precej bolj stalen). Neglede na to pa so tudi obrazila predmet spreminjanja in sposojanja, zato pač ne moremo reči, da se etimologija ukvarja samo s polnopomenskimi koreni.</p>
               <p xml:id="suss-arhiv-000484.p5">Slovar slovenskega knjižnega jezika razlaga besedo 'etimologija' takole:</p>
               <p xml:id="suss-arhiv-000484.p6">etimologíja: lingv. veda o zgodovini besed, posebno njihovega izvora in pomena: ukvarjati se z etimologijo; strokovnjak za etimologijo // razlaga izvora besede: objaviti nekaj novih etimologij; najti etimologijo besede izvor besede / ljudska etimologija (nestrokovno) razlaganje izvora besed po slučajni podobnosti</p>
               <p xml:id="suss-arhiv-000484.p7">Še ena veda, ki se po svoje ukvarja tudi s koreni besed, pa bi lahko bila tudi morfologija oziroma s slovenskim izrazom 'oblikoslovje'. Morfologija namreč preučuje današnjih besed s stališča tvorjenosti, vendar se za razliko od etimologije ne ukvarja z vprašanji, od kod je kak del besede prišel v današnjo slovenščino, kako se je oblikovno razvijal in kako se je razvojal njegov pomen, temveč le z vprašanjem, v kakem razmerju so posamični deli besede drug proti drugemu. Ker je 'koren' osrednji pomenonosni del besede, bi lahko rekli, da morfologija preučuje razmerja med koreni besed in obrazili, s katerimi se koreni pojavljajo.</p>
               <p xml:id="suss-arhiv-000484.p8">Na kratko smo vam predstavili eno glavnih delitev v jezikoslovju (pa verjetno ne le tam), namreč ločitev na preučevanje razvoja neke oblike in preučevanje trenutnega stanja neke oblike. Besede (njihovo tvorjenost, pomen, obliko itd.) lahko preučujemo skozi čas, torej njihovo spreminjanje in izvor, ali pa le njihovo današnje stanje, torej njihovo notranjo sestavljenost, razmerja med njenimi deli in razmerja z bližnjimi besedami. Z zgodovino besede se ukvarja 'etimologija', s trenutnim stanjem tvorjenosti besede pa morfologija.</p>
               <p xml:id="suss-arhiv-000484.p9">Lahko pa da je veda, ki zanima vas, leksikografija (po Slovarju slovenskega knjižnega jezika 'veda o besednem zakladu kakega jezika') oziroma leksikalno pomenoslovje. Ta veda se ukvarja s pomeni besed. Podobno kot morfologija preučuje razmerja med koreni in obrazili, le da se tega loteva izključno s pomenskega vidika. Pomensko gledano tvorijo koreni besed njihovo jedro, saj obrazila stvarnega pomen korena le dopolnjujejo oziroma ga v primeru slovničnih obrazil (npr. obrazila za spol/sklon/število) niti ne spreminjajo.</p>
               <p xml:id="suss-arhiv-000484.p10">(marec 2007)</p>
            </div>
         </div>
         <div type="article" xml:id="suss-arhiv-000485"
              corresp="http://www2.arnes.si/~lmarus/suss/arhiv/suss-arhiv-000485.html">
            <head>Kvaliteta 'e'-ja v rodilniku besede 'rep'</head>
            <byline>Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000485.div1">
               <p xml:id="suss-arhiv-000485.p1">Zanima me, kateri naglas za rodilniško obliko besede rep je bolj priporočljiv - široki ali ozki?</p>
            </div>
            <div type="answer" xml:id="suss-arhiv-000485.div2">
               <p xml:id="suss-arhiv-000485.p2">Opravičujemo se vam za to neznansko zamudo. Delno je zanjo krivo tudi naše slabo poznavanje slovenskega glasoslovja. Ker sam, tako kot tudi vsi ostali Primorci, niti ne ločim med širokim in ozkim 'e'-jem, sem za odgovor pogledal v Slovar slovenskega knjižnega jezika (SSKJ) in v Slovenski pravopis.</p>
               <p xml:id="suss-arhiv-000485.p3">V SSKJ je v geslu 'rep' navedeno tole:<lb/>
                  <hi rend="bold">rèp</hi> rêpa in répa tudi rép -a m (ȅ é, ẹ́; ẹ́) [...]</p>
               <p xml:id="suss-arhiv-000485.p4">Razlago gesla 'rep' sem izpustil, saj v njej ne piše nič za nas ta trenutek zanimivega. SSKJ navaja, da ima osnovna različica besede 'rep' v imenovalniku naglašen kratki široki 'e', v rodilniku pa se ta spremeni ali v dolgi široki 'e' ali pa v dolgi ozki 'e'. SSKJ navaja tudi drugo možnost izgovora besede 'rep', in sicer z dolgim ozkim 'e', ki se v rodilniku ne spremeni.</p>
               <p xml:id="suss-arhiv-000485.p5">Dvojnost -- oziroma če gledamo na paradigme, celo trojnost -- je zelo verjetno narečno pogojena, SSKJ pa je dvojnost/trojnost v tem primeru pripustil tudi v t.i. knjižno slovenščino (često skušajo knjižnojezikovni priročniki dvojnosti, ki izhajajo iz različnih narečij, odpravljati). V sistemu nekaterih narečij torej v imenovalniku ednine najdemo ozki 'e', v drugih širokega. Gre pač za dva, deloma različna jezikovna sistema. Kot že omenjeno, obstaja tudi jezikovni sistem, ki razlike med širokimi in ozkimi 'e'-ji in 'o'-ji ne pozna (oziroma se govorci takih narečij te razlike ne zavedajo). Poleg že omenjenih Primorcev naj te ločnice ne bi poznali tudi Štajerci. Posamezna narečja so pač različni jezikovni sistemi.</p>
               <p xml:id="suss-arhiv-000485.p6">Nadalje se lahko postavi vprašanje, kako se ta prvina realizira v nekem spontanem nadpokrajinskem govoru. Če vzorec kakterega od sodelujočih narečij postane dovolj prestižen, da ga za nadpokrajinski govor sprejmejo tudi govorci ostalih narečij, potem bodo v tem govoru (oziroma v takih govornih situacijah) govorci uporabljajo samo eno različico. Ampak glede na to, da ste vprašanje sploh postavili, očitno to za neko nadpokrajinsko različico slovenščine ne drži. Tudi v taki različici bo realizacija večinoma odvisna od izgovora v izvornem narečju govorca. (Seveda ni nujno, da knjižnojezikovni priročniki spontano nadpokrajinsko rabo upoštevajo; morda se kot v knjižni slovenščini sprejemljivo raje trudijo predpisati samo eno možnost. Katera možnost to bo, je z ozko jezikovnega vidika tipično poljubno, odvisno pa od socioekonomskega, zemljepisnega itd. prestiža govorne skupnosti posameznega narečja. Kakorkoli že, v vašem konkretnem primeru tako ali tako tudi SSKJ in Slovenski pravopis navajata več možnosti.)</p>
               <p xml:id="suss-arhiv-000485.p7">Kolegi iz Ljubljane ločnico med širokimi in ozkimi 'e'-ji in 'o'-ji poznajo. Pravijo, da besedo 'rep' vedno izgovarjajo s širokim 'e', tako v imenovalniku kot v drugih sklonih. Podobno se s stalnim širokim 'e' izgovarja 'rep' tudi v Tuhinjski dolini. (Lahko dodamo, da pri nekaterih ljubljanskih govorcih vsekakor obstaja vzorec, po katerem je 'e' v npr. imenovalniški edninski obliki širok, v rodilniku pa ozek; npr. 'rdeč', 'rdeč(e)ga'. Nekateri (starejši?) Ljubljančani 'e' v tej besedi premenjujejo, drugi (mlajši?) ne. Vendar nam je tudi vsaj en Ljubljančan, ki pri besedi 'rdeč' kakovost 'e'-ja premenjuje, zatrdil, da pri besedi 'rep' tega ne počne.) Narečja, kjer je se 'e' v 'rep'/'repa' redovito premenjuje, ali narečja, kjer je 'e' v besedi 'rep' ozek skozi vso paradigmo, ne poznam, seveda pa to nikakor ne pomeni, da ne obstaja; če sta taka vzorca navedena tudi v SSKJ, sta v kakšnem narečju gotovo obstajali, po vsej verjetnosti pa obstajata tudi še danes.</p>
               <p xml:id="suss-arhiv-000485.p8">Dodamo lahko še to, da je 'e', kot ga izgovarjajo v vseh oblikah besede 'rep' na goriškem, verjetno bližje npr. ljubljanskemu ozkemu 'e'-ju kot ljubljanskemu širokemu 'e'-ju (čeprav goriška narečja ločnice, kot rečeno, ne poznajo, oziroma se ti govorci razlike ne zavedajo). Zato bo ljubljanski govorec prav mogoče goriški izgovor besede 'rep' prepoznal kot ozki 'e' raje kot kot široki 'e'. (To bi nadalje pomenilo, da bi ravno goriški govori oziroma primorščina lahko bila tip narečja z nespremenljivim ozkim 'e'-jem skozi celotno paradigmo.)</p>
               <p xml:id="suss-arhiv-000485.p9">Kakšen vzorec je bolj priporočljiv? Prav vseeno je katerega boste izbrali. V takšnih primerih je najbolje slediti lastnemu jezikovnemu občutku. Če se vam zdi ena od različic boljša od druge, bolj naravna, oziroma če se vam zdi, da uporabljate vedno le eno možnost, ali pa da je raba ene od različic za vas bolj spontana, je verjetno najbolje, da uporabljate tisto različico. V rabi boste zelo verjetno pač sledili vzorcu svojega narečja. Če pa se vam zdita enako dobri in sprejemljivi obe različici, pa je tako ali tako še bolj vseeno, katero boste uporabili. Zdi se, da se je v takšnih primerih še toliko manj smiselno spraševati, katera različica je boljša ali pa bolj priporočljiva. Pozabite na pravila in uporabili boste tisto, ki vam bo kot najbolj naravna prišla iz ust. Tudi če boste uporabili enkrat eno in drugič drugo, ni s tem nič narobe. Dvojnosti so v jeziku običajne, četudi morda ne najbolj funkcionalne (saj lahko kdo dobi vtis, da je na razliko med širokim in ozkim 'e', vezana tudi razlike v pomenu) in četudi marsikdaj preganjane. No, v tem konkretnem primeru pa dva možna izgovora za imenovalniško edninsko obliko navajajo že tudi knjižnojezikovni priročniki.</p>
               <p xml:id="suss-arhiv-000485.p10">(maj 2007)</p>
               <p xml:id="suss-arhiv-000485.p11">Odgovor je nastal pri predmetu Jezikovnosvetovalni seminar na Univerzi v Novi Gorici</p>
            </div>
            <div type="reference" xml:id="suss-arhiv-000485.div3">
               <p xml:id="suss-arhiv-000485.p12">Glej tudi: <ref target="#suss-arhiv-000294">Pobuda o pridevniškosti I</ref>.</p>
            </div>
         </div>
         <div type="article" xml:id="suss-arhiv-000486"
              corresp="http://www2.arnes.si/~lmarus/suss/arhiv/suss-arhiv-000486.html">
            <head>Kaj je pedigre</head>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000486.div1">
               <p xml:id="suss-arhiv-000486.p1">Moj profesor zelo rad uporablja besedo PEDIGRE, jaz pa ne vem kaj to pomeni. Primer njegove povedi bi bil: "V Angliji ima historična demografija seveda že močan zgodovinski pedigre."</p>
               <p xml:id="suss-arhiv-000486.p2">Prebrskala sem že mnogo slovarjev, a odgovora nisem našla nikjer.</p>
            </div>
            <div type="answer" xml:id="suss-arhiv-000486.div2">
               <p xml:id="suss-arhiv-000486.p3">res je, da besede 'pedigre' ne najdemo npr. v Slovarju slovenskega knjižnega jezika, vendar se je ta slovar oziroma zvezek 'Ne-Pren', ki bi potencialno lahko vseboval 'pedigre', pripravljal še globoko v sedemdesetih letih prejšnjega stoletja (izšel je 1979). No, dejansko je res, da so avtorji tega slovarja besedo 'pedigre' očitno že takrat zabeležili, niso pa je uvrstili v slovar (morda zaradi premajhne razširjenosti, zaradi neslovenskega izvora ...); to namreč vidimo po tem, da besedo (sicer v zapisu 'pedigree') najdemo v priročniku 'Besedišče slovenskega jezika: po kartoteki za slovar sodobnega knjižnega jezika zbrane besede, ki niso bile sprejete v Slovar slovenskega knjižnega jezika' (ZRC SAZU, 1987) (ta priročnik podaja zgolj spisek besed, ki so jih ob pripravi gradiva za Slovar slovenskega knjižnega jezika zbrali, niso pa besede razložene; dostopen je tudi na spletu http://bos.zrc-sazu.si/index.html).</p>
               <p xml:id="suss-arhiv-000486.p4">Ker besede 'pedigre' ni v Slovarju slovenskega knjižnega jezika in ker se zdi tujka, se za njen pomen splača pogledati v kak (novejši) slovar tujk. Navajam geslo iz Velikega slovarja tujk (Cankarjeva založba, 2002):</p>
               <p xml:id="suss-arhiv-000486.p5">pedigre -- [angl. 'pedigree' "rodovnik", iz st.fr. 'pe de grue' "žerjavova noga"; znak s tremi črtami, tri ravni] 1. rodovnik, izkazilo s podatki o poreklu in selekciji živali (psov, konj idr.) (veterina); 2. poreklo, podatki o rodu, izobrazbi in karieri kake osebe; 3. rodovno deblo, genealogija, podatki o izvoru ljudi in plemenskih živali, tudi rastlin (biologija)</p>
               <p xml:id="suss-arhiv-000486.p6">Beseda 'pedigre' je kot del slovenskega jezika zabeležena tudi v Pravopisnem slovarju Slovenski pravopis (ZRC SAZU, 2001), z razlago 'rodovnik, poreklo', v Leksikonu Sova (Cankarjeva založba, 2006) pa nas v geslu 'pedigre' preusmerjajo na geslo 'rodovnik'.</p>
               <p xml:id="suss-arhiv-000486.p7">Beseda 'rodovnik' seveda obstaja v Slovarju slovenskega knjižnega jezika<lb/>rodovnik<lb/> 1. (grafični) prikaz razvoja kake rodbine in rodbinskih zvez: sestaviti rodovnik / proučevati rodovnik vladarske družine · knjiž., redko zanimati se za nevestin rodovnik rod<lb/> 2. zapis podatkov o plemenskih živalih glede na lastnosti, prednike in potomce: zadruga ima rodovnik plemenske živine; rodovnik dirkalnih konj / ta krava ima rodovnik; čistokrven pes z rodovnikom // dokument s temi podatki: izdati, predložiti rodovnik<lb/> 3. biol. grafični prikaz v obliki drevesa, ki ponazarja razvoj živalstva, rastlinstva: rodovnik primatov, rastlinskih vrst</p>
               <p xml:id="suss-arhiv-000486.p8">Besedo 'pedigre' smo poiskali tudi na spletu, tukaj je nekaj teh pojavitev:<lb/>'Brezžična kartica s pedigrejem' ... '3COM je predstavil brezžično omrežno kartico PC Card, ki vendarle ni enaka kot množica podobnih kartic. ...' (revija Monitor) -- očitno naj bi metaforično pomenilo nekaj takega kot 'ne navadna', 'izstopajoča', 'nekaj posebnega', 'ta boljš', 'ta hujš' 'oglaševalski blog s pedigrejem'<lb/> 'Ni važn: Bend s pedigrejem za žure s pedigrejem'<lb/> 'znanstveni in pedagoški pedigre bivšega državnega sekretarja'<lb/> 'Ali pa tako trden strokovni pedigre, da ga bojazen pred morebitno kolegialno užaljenostjo z drugih koncev Slovenije ne more omajati?' ... tu 'pedigre' pomeni nekaj na temo 'preteklost', 'pretekli dosežki, udejstvovanja', kar je drugi pomen iz Slovarja tujk</p>
               <p xml:id="suss-arhiv-000486.p9">Na spletu se najde tudi tri zadetke niza "zgodovinski pedigre" (torej zveze iz vašega primera), kjer je nameravani pomen očitno čisto preprosto 'poreklo' oziroma 'zgodovina'/'preteklost', in pridevnik 'zgodovinski' morda ne doda prav ničesar. En zadetek je npr. iz časnika Mladina: "Med juniorji vseh slovenskih parlamentarnih strank brli brez vsakega dvoma tista najsijajnejša lučka za tjekovine proletarske revolucije pri podmladku Združene liste socialnih demokratov, kar lahko glede na zgodovinski pedigre njihovega nadstarka v resnici preseneti zgolj kakega bukseljna."</p>
               <p xml:id="suss-arhiv-000486.p10">Nameravani pomen zveze "ima močan zgodovinski pedigre" v vašem stavku bi naj torej verjetno bil '... ima že dolgo zgodovino'. Vaš profesor torej želi le povedati, da se s historično demografijo v Angliji ukvarjajo že zelo dolgo časa. Tako dolgo, da ima ta veda tam že takorekoč svoj rodovnik (seveda ne dobesedno). Rodovnik je namreč dokaz oziroma prikaz zgodovine neke rodbine, posameznika ali živali. S tem ko trdimo, da ima nekaj svoj rodovnik, v bistvu le povemo, da ima ta stvar svojo zgodovino, da obstaja že precej časa.</p>
               <p xml:id="suss-arhiv-000486.p11">(maj 2007)</p>
            </div>
         </div>
         <div type="article" xml:id="suss-arhiv-000487"
              corresp="http://www2.arnes.si/~lmarus/suss/arhiv/suss-arhiv-000487.html">
            <head>Kakšno začetnico naj ima inštitut</head>
            <byline>Irena Jejčič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000487.div1">
               <p xml:id="suss-arhiv-000487.p1">zanima me ali se inštitut piše z veliko začetnico, kadar se v tekstu naslavlja na točno določen inštitut, ki je bil npr. v naslovu že omenjen s celotnim imenom in ali je v tekstu bolje uporabljati kratico imena, če se ta ne ponavlja prevečkrat.</p>
            </div>
            <div type="answer" xml:id="suss-arhiv-000487.div2">
               <p xml:id="suss-arhiv-000487.p2">Naj začnem z opisom nekaj temeljnih pravopisnih vodil, ki nam bodo pomagala odgovoriti na zastavljeno vprašanje. 'Slovenski pravopis' (SP 2001) v poglavju o stvarnih imenih, h katerim sodi tudi 'inštitut', svetuje, da pišemo pri večbesednih stvarnih imenih prvo besedo z veliko začetnico, neprvo pa z malo, razen če ni sama lastno ime (SP 2001: 14, § 77: Novi Matajur - Novi svet). Po SP poznamo devet večjih pomenskih skupin stvarnih imen, med katerimi nas podrobneje zanimata tretja in četrta skupina. Pod točko 3 (SP 2001: 15, § 97), ki obravnava imena delovnih skupnosti, sodijo, poleg delovnih organizacij, podjetij in delniških družb, tudi imena zavodov in ustanov, kjer sta navedena tudi dva primera za naš 'inštitut', in sicer: 'Inštitut za novejšo zgodovino' in 'Slovenski raziskovalni inštitut (Trst)'. Točka 4 (SP 2001: 16, § 99) pa obravnava imena oddelkov ustanov in nesamostojnih enot delovnih organizacij. Tu najdemo tudi primer: '(ZRC) Inštitut za slovenski jezik Frana Ramovša'. Glede celotnega imena torej ni debate. Ime inštituta se piše z veliko začetnico.</p>
               <p xml:id="suss-arhiv-000487.p3">Pravopis omenja še dve ta trenutek pomembni vodili. Odstavek 37 razlaga krajšanje večbesednih lastnih imen. Tam piše, da se takšna imena lahko krajšajo, po primerih sodeč pa okrajšana imena veliko začetnico obdržijo ('Ljubljansko barje - Barje', 'Slovenska akademija znanosti in umetnosti - Akademija' itd.). Ideja tega pravila sicer ni prav jasno zapisana, a je vseeno dokaj očitna. Četudi se za poimenovanje nekega točno določenega nanosnika ne uporablja dejansko ime tega nanosnika, ima to drugo poimenovanje, če je le nanosnik točno določen in ima to poimenovanje dejansko vlogo lastnega imena, enake lastnosti kot pravo lastno ime, torej naj se tudi zapisuje kot ostala lastna imena.</p>
               <p xml:id="suss-arhiv-000487.p4">Tudi relevanten je odstavek 104. Tam je navedena ravno nasprotna izjema. Namreč, kadar nimamo v mislih točno določene ustanove, ampak le vrsto, takšna večbesedna poimenovanja, ki so pogosto zelo opisna, zapisujemo z malo začetnico. Ideja za tem vodilom je tudi dokaj razumljiva. Čim nek niz besed nima točno določenega nanosnika, to ni več lastno ime, pa četudi je istozvočen s kakim lastnim imenom. Čim nekaj ni lastno ime, pa si tudi ne zasluži velike začetnice.</p>
               <p xml:id="suss-arhiv-000487.p5">Naj odgovor pojasnim na primeru besedne zveze 'Kemijski/kemijski inštitut'. To večbesedno poimenovanje se lahko uporablja kot lastno ali kot občno ime. Kot lastno ime ga rabimo, ko poimenujemo posamezni inštitut oziroma je to njegovo ime, uradni naziv (podobno 'Peter', 'Hlapci'). V tem primeru ga pišemo z veliko začetnico ('Kemijski inštitut'). Kot občno ime pa ga rabimo za poimenovanje vrste inštituta (SSKJ navaja pod geslom 'inštitut' naslednje primere: inštitut je letos izdal več publikacij; akademijski, univerzitetni inštituti; vodja inštituta; geografski, narodopisni, nuklearni inštitut; inštitut za zgodovino delavskega gibanja) oziroma enega izmed mnogih inštitutov, ki ni točno določen. Takrat ga pišemo z malo začetnico ('kemijski inštitut'). Vedeti pa moramo, da se okrajšave (npr. 'Inštitut Frana Ramovša' kot okrajšava za polni naslov 'Inštitut za slovenski jezik Frana Ramovša'), kakor je bilo omenjeno zgoraj, pišejo z veliko začetnico, dokler imajo točno določenega nanosnika oz. ni govora o vrsti ustanove. Primer vrstnega poimenovanja bi bil: 'Na enem od kemijskih inštitutov na vzhodu države so odkrili, da je voda okužena'. Primer lastnega imena pa 'Na Kemijskem inštitutu v Ljubljani so ugotovili, da voda vsebuje preveč nitratov.' Ločnica med vrstno (torej občnoimensko) in lastnoimensko rabo pri takih zadevah ni ostra in jo različni govorci marsikdaj občutimo rahlo različno, zato včasih prihaja do nesoglasij.</p>
               <p xml:id="suss-arhiv-000487.p6">V tekstu, kjer želimo polni naslov okrajšati, 'inštitut' pišemo z veliko začetnico vedno, ko se ta nanaša na točno določeno ustanovo, o kateri govorimo, pa čeprav v neokrajšani različici ni naveden na prvem mestu v besedni zvezi, ki to ustanovo poimenuje, torej: če v naslovu omenimo 'Kemijski inštitut v Ljubljani', lahko v nadaljevanju napišemo le 'Inštitut', če pa zanj obstaja tudi kratica in imamo poleg tega v tekstu omenjene še druge inštitute, bi morda res bilo bolj pregledno, če namesto 'Inštitut' napišemo kratico 'KI' (tako bi bilo nedvoumno, za kateri inštitut gre). Seveda pa mora moramo takšno kratico v besedilo najprej uvesti, kar pomeni, da jo uporabimo običajno šele potem, ko se je v besedilu celotno ime že pojavilo, denimo v obliki 'Kemijski inštitut (KI)', saj sicer ne bi bilo jasno kaj kratica sploh pomeni (če ne gre seveda za neko zares uveljavljeno kratico, recimo MORS, UMAR, FDV itd. Vsekakor pa moramo paziti, da to pisanje poenotimo, kar pomeni, da v istem tekstu ni smiselno pisati enkrat 'Inštitut', drugič 'KI', če se ti oznaki nanašata na ime istega inštituta. Bolje je, da se kratica ponovi večkrat, kot pa da preskakujemo od enega poimenovanja k drugemu samo zato, da bi se izognili pogostim ponovitvam.</p>
               <p xml:id="suss-arhiv-000487.p7">Pravila zapisovanja začetnice ostanejo torej pri okrajšanih večbesednih lastnih imenih enaka - ko z okrajšanim nazivom poimenujemo točno določenega nanosnika, v vašem primeru inštitut, pišemo te krajšave z veliko začetnico: 'Kemijski inštitut' - 'Inštitut'. Podobni primeri za stvarna imena so še: 'Slovenska akademija znanosti in umetnosti' - 'Akademija', 'Uradni list Republike Slovenije' - 'Uradni list', 'Slovenska matica' - 'Matica', 'Osvobodilna fronta' - 'Fronta', 'Organizacija združenih narodov' - 'Združeni narodi'; podobno velja seveda tudi za zemljepisna lastna imena: 'Goriška brda' - 'Brda', 'Ljubljansko barje' - 'Barje' in podobno.</p>
               <p xml:id="suss-arhiv-000487.p8">Na kratko: okrajšano ime 'Inštitut' se piše z veliko začetnico, ko se v tekstu nanaša na točno določen, že omenjen inštitut. Sama bi namesto okrajšanega imena ('Inštitut') sicer raje uporabljala kratico ('KI'), vendar naj poudarim, da Pravopis ne navaja, katera možnost je boljša.</p>
               <p xml:id="suss-arhiv-000487.p9">Na podobne odgovore je ŠUSS že odgovarjal. Odgovore si lahko preberete tu:</p>
            </div>
            <div type="reference" xml:id="suss-arhiv-000487.div3">
               <p xml:id="suss-arhiv-000487.p10">Glej tudi: <ref target="#suss-arhiv-000007">Vlada</ref>.</p>
               <p xml:id="suss-arhiv-000487.p11">Glej tudi: <ref target="#suss-arhiv-000010">Študijski predmeti</ref>.</p>
               <p xml:id="suss-arhiv-000487.p12">Glej tudi: <ref target="#suss-arhiv-000008">Zakoni</ref>.</p>
               <p xml:id="suss-arhiv-000487.p13">Glej tudi: <ref target="#suss-arhiv-000009">Nadzorni svet</ref>.</p>
            </div>
            <div type="answer" xml:id="suss-arhiv-000487.div4">
               <p xml:id="suss-arhiv-000487.p14">(junij 2007)</p>
               <p xml:id="suss-arhiv-000487.p15">Odgovor je nastal pri predmetu Jezikovnosvetovalni seminar na Univerzi v Novi Gorici</p>
            </div>
         </div>
         <div type="article" xml:id="suss-arhiv-000488"
              corresp="http://www2.arnes.si/~lmarus/suss/arhiv/suss-arhiv-000488.html">
            <head>Kakšno začetnico naj ima BLUETOOTH</head>
            <byline>Amra Halilović, Rok Žaucer in Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000488.div1">
               <p xml:id="suss-arhiv-000488.p1">Ali se prav piše 'Bluetooth' ali 'bluetooth'?</p>
               <p xml:id="suss-arhiv-000488.p2">Gre za sistem povezovanja med raznimi mobilnimi in nemobilnimi napravami (mobilni telefoni, mobilne slušalke, računalniki, notesniki), ki postaja vse bolj razširjen in popularen. Gre za sistem, nad katerim ima patent neprofitna organizacija, ki združuje več subjektov in ki se imenuje Bluetooth SIG. Problem vidim v tem, da je Bluetooth v bistvu ime proizvoda (kava Loka, šampon Recept, brezžični standard Bluetooth), ki pa je postal (sicer edino, a vseeno) splošno sredstvo mobilnega komuniciranja (podobno kot kolodont, ki je bilo nekoč menda ime za zobno pasto enega proizvajalca (Kolodont), a potem postalo sinonim za vse zobne paste različnih proizvajalcev (kolodont). Ali pa denimo Sonyjev Walkman, ki je kaj kmalu postal skupno ime več različnih proizvajalcev po Sonyju 'pokopiranih' naprav, torej walkman), kar bi se po moji logiki lahko pisalo z malo začetnico. Še posebej zato, ker obstaja več vrst tega standarda, npr. Bluetooth 1.1, Bluetooth 1.2, Bluetooth 2.0, vendar pisci člankov o tej tehnologiji kajpak uporabljamo skupno besedo Bluetooth/bluetooth. Kot zanimivost: Bluetooth je dobil ime po danskem kralju, ki je živel v začetku prejšnjega tisočletja...</p>
            </div>
            <div type="answer" xml:id="suss-arhiv-000488.div2">
               <p xml:id="suss-arhiv-000488.p3">Žal vam dokončnega odgovora ne morem dati (ga pač ni). O vašem konkretnem vprašanju (se pravi 'Bluetooth' ali 'bluetooth') je v literaturi (logično) napisanega zelo malo. V Pravopisu iz leta 2001 o tem ne piše ničesar oziroma Pravopis tega gesla ne vsebuje, v slovarju tujk iz leta 2002 tega gesla ravno tako ni, kar je seveda razumljivo, saj se je B/bluetooth začel uveljavljati kasneje, okrog leta 2003, 2004. Na spletnih straneh Fide Plus, korpusa Nova beseda, ter na spletu nasploh je razmerje med uporabo velike in male začetnice za 'B/bluetooth' približno ena : ena (obe začetnici sta uporabljeni približno enako pogosto). S pogostostjo enega ali drugega si pač ne moremo pomagati, pa tudi sicer bi za pravo statistiko morali pogledati, kako je bila beseda 'B/bluetooth' vsakič posebej uporabljena (kakor bomo videli je pomembno, ali je bil z njo mišljen konkretni standard ali katerikoli brezžični standard oziroma karkoli povezanega s tem standardom).</p>
               <p xml:id="suss-arhiv-000488.p4">Predstavila vam bom nekaj relevantnih pravopisnih vodil. 'Slovenski pravopis' (SP 2001) v poglavju o stvarnih imenih pravi, da se ta zapisujejo z veliko začetnico. Med stvarna imena pa prišteva za nas zanimiva imena stvaritev, imena organizacij in imenovalne prilastke k vrstnim imenom tehničnih izdelkov in trgovskih znamk (sem spadajo vaši primeri 'kava Loka', 'šampon Recept' itd.).</p>
               <p xml:id="suss-arhiv-000488.p5">Kakor ste opisali že sami, vsekakor lahko najdemo razlago, po kateri bi 'B/bluetooth' pisali z veliko začetnico. Je ime nekega standarda, torej neke vrste izdelka, konec koncev bi lahko rekli, da je to neke vrste stvaritev (podobno kot bi izumi lahko bili primerljivi z naslovi knjig). Če že ne bi pristali pri tem, da gre za stvaritev, bi lahko rekli, da gre za ime izdelka in bi se vsaj kot prilastek lahko pisal z veliko, torej 'brezžični standard Bluetooth'. Ugovor bi bil, da to dejansko ni izdelek za široko potrošnjo, saj ga ne kupujemo posebej, temveč vedno pride skupaj s telefonom oz. različnimi aparaturami. Vsekakor pa tak standard je neke vrste izdelek in je vsaj do neke mere gotovo primerljiv s primeri tipa 'šampon Dan na dan' itd.</p>
               <p xml:id="suss-arhiv-000488.p6">Po drugi strani pišemo z malo začetnico stvarna občna imena, ko ne poimenujejo nekega konkretnega nanosnika. Primer vezan na industrijske izdelke je recimo omenjeni kalodont (Mimogrede: vira mi sicer ta trenutek ni uspelo najti, vendar imam v spominu, da je bilo ime zobne paste 'Kalodont' in ne 'Kolodont', četudi, moram priznati, da tudi sam uporabljam obliko 'kolodont'. Preveril sem še pogostnost in četudi je 'kalodont' res precej pogosteje rabljena različica, vsekakor obstaja tudi 'kolodont'.). Po tej logiki, bi 'B/bluetooth' lahko pisali z malo, čim s tem ne bi več poimenovali konkretnega standarda temveč nekaj, kar je s tem standardom povezano oz. čemur je ta standard posodil naziv (recimo: 'Telefon ima tudi bluetooth' napram 'Ta telefon podpira standard Bluetooth').</p>
               <p xml:id="suss-arhiv-000488.p7">Glede na omenjeni točki iz pravopisa lahko torej zaključimo, da je pravilno uporabljati tako 'Bluetooth' kot 'bluetooth', da pa je pravilnost vezana na kontekst. Vprašanje je namreč ali imamo v mislih konkreten brezžični standard ali pa to poimenovanje uporabljamo kot vrstno oznako za brezžični standard ali za nek del telefona (del strojne ali programske opreme telefona), ki uporabo tega standarda omogoča ali kaj temu podobnega. Vendar se to ne zdi ravno najboljši odgovor.</p>
               <p xml:id="suss-arhiv-000488.p8">'Bluetooth' verjetno še nima pomena kateregakoli brezžičnega standarda (predvidevam, da jih je več), torej ta možnost za zapis male začetnice verjetno odpade. Po drugi strani tudi ob pravem lastnoimenskem poimenovanju velika začetnica ni povsem samoumevna. Verjetno se bodo tudi drugi uporabniki podobno spraševali, ali ne bi morda tega imena konkretnega standarda raje zapisovali z malo začetnico (sodeč po zadetkih na spletu je to vsekakor realnost). Morda imena standardov še vedno ne dojemamo kot prava imena, ali pa je morda B/bluetooth res že tako razširjen standard, da je postal takorekoč edini in da je njegovo ime sopomensko brezžičnosti. Tega ne vemo.</p>
               <p xml:id="suss-arhiv-000488.p9">Takšne standarde bi po eni strani lahko primerjali z imeni jezikov, ki se po pravopisu pišejo z malo začetnico, po drugi strani so to avtorska dela. Očitno je to eno od področij, ki v Pravopisu pač niso dokončno rešena, no, ko se je Pravopis pisal, imena standardov pač niso predstavljala pomembnega dela jezika.</p>
               <p xml:id="suss-arhiv-000488.p10">Omenjena je bila podobnost med standardi in jeziki. Zdi se namreč, da je standard prenosa podatkov soroden računalniškim jezikom. Žal si s to paralelo ne moremo prav dosti pomagati, saj ni povsem jasno, kako bi pisali imena računalniških jezikov ('Java' ali 'java', 'Pascal' ali 'pascal', 'Perl' ali 'perl', 'Fortran' ali 'fortran'). Pravopis sicer določa, da so imena jezikov zapisana z malo začetnico, vendar so v slovarskem delu pravopisa navedeni (seveda) le človeški jeziki. Računalniški jeziki imajo svojega avtorja in so po tej logiki avtorsko delo, tako kot kakšno literarno delo. (Na podoben način je sicer avtorski tudi esperanto, ki pa ga nimamo težave zapisati z malo začetnico.) Računalniški jeziki se po drugi strani venomer spreminjajo, imajo več različic, in z imenom JAVA ne imenujemo enega samega jezika ampak verjetno množico verzij (oziroma zadnjo verzijo) in dialektov (oziroma "osrednji" jezik), kar zadevo vsekakor dela podobno človeškim jezikom.</p>
               <p xml:id="suss-arhiv-000488.p11">Raba velike začetnice je tudi pri računalniških jezikih neustaljena. Tako recimo na isti strani v Wikipediji, kjer je opisan računalniški jezik JAVA, najdemo tako zapis 'Java', kot 'java' (http://sl.wikipedia.org/wiki/Programski_jezik_Java). To je verjetno posledica različnega avtorstva posamičnih gesel (pač nekomu se je zdelo pravilneje pisati z malo, drugemu z veliko začetnico). Tudi drugje po spletu najdemo strani, ki razlagajo programski jezik, uporabljajo pa različne začetnice (torej so avtorji strani vsekakor strokovnjaki za ta jezik, mala oz. velika začetnica pa se jim verjetno ni zapisala brez razmisleka). Recimo:<lb/> http://haka.fmf.uni-lj.si/uni-racunalnistvo-1/lekcija02/index.html in<lb/> http://mpulko.tripod.com/java/oop.htm.</p>
               <p xml:id="suss-arhiv-000488.p12">Pri računalniških jezikih se zdi čisto zaradi vzporednice s človeškimi jeziki sledeč Pravopisu pravilneje uporabljati malo začetnico, vendar ponovno, to nikakor ne pomeni, da je raba velike začetnice nesprejemljiva, saj tudi vzporednica med človeškimi in računalniškimi jeziki ne vzdrži. Računalniški jezik je vedno vezan na nek program, ki bo računalniški jezik prevedel oz. interpretiral, da ga bo računalnik lahko "razumel" (compile). Ime računalniškega programa se nam zdi bolj očitno nekaj, kar si zasluži veliko začetnico, saj male začetnice za Word ne bomo našli skoraj nikjer, medtem ko se 'skype' verjetno že uporablja s pomenom kateregakoli programa za računalniško telefonijo (in ima tudi že svoj glagol 'skajpati' itd.). Tu je zopet nekaj specifike, saj marsikakšen program uporablja tudi način zapisa za lastno identifikacijo (LaTeX, KaZaA, BesAna itd.), kar vsekakor vpliva tudi na velikost začetnice. No, če ime prevajalnika pišemo z veliko, nas to napeljuje, da bi tudi ime jezika pisali z veliko začetnico. Po drugi strani bi ravno z začetnico lahko jasno ločili med prevajalnikom in jezikom.</p>
               <p xml:id="suss-arhiv-000488.p13">Podobno ločnico med prevajalnikom in jezikom najdemo tudi pri vašem primeru, le da bi tu šla smiselna uporaba začetnice v drugi smeri. 'Bluetooth' namreč poimenuje tako sam standard, kot tudi programsko ali strojno opremo telefona oziroma neke druge aparature, ki tak standard podpira. Prodajalca namreč lahko vprašamo 'Ali ima ta telefon bluetooth?', kjer je uporaba male začetnice smiselna, saj ne govorimo o nečem z lastnim imenom 'Bluetooth', temveč le o nekem delu telefona, ki naj bi ta brezžični standard podpiral. Vprašali bi namreč lahko tudi: 'Ali ta telefon (oziroma njegovi sestavni deli) podpira brezžični standard Bluetooth?' (Ali ima ta telefon vse potrebne sestavnike, ki mu omogočajo, da uporablja Bluetooth?), kjer je velika začetnica smiselna, saj je dejansko govora o nekem konkretnem proizvodu.</p>
               <p xml:id="suss-arhiv-000488.p14">Naj ponovim, da je zelo očitno pravilno oboje, tako 'bluetooth', kot 'Bluetooth', da pa je uporaba velike/male začetnice odvisna od konkretne rabe. Velika začetnica se zdi smiselna pri poimenovanju konkretnega standarda, še posebej v zvezah 'brezžični standard Bluetooth', medtem ko je mala začetnica bolj smiselna, če nam 'bluetooth' pomeni nekaj, kar je s samim standardom samo na nek način povezano, se pravi, ko je govora o vrstnem poimenovanju standarda, ko je recimo pomembna samo ena lastnost tega standarda itd., ko govorimo o stvareh, ki uporabo standarda omogočajo itd.</p>
               <p xml:id="suss-arhiv-000488.p15">S problemi velike in male začetnice smo se ubadali tudi v teh starejših odgovorih:</p>
            </div>
            <div type="reference" xml:id="suss-arhiv-000488.div3">
               <p xml:id="suss-arhiv-000488.p16">Glej: <ref target="#suss-arhiv-000007">Vlada</ref>.</p>
               <p xml:id="suss-arhiv-000488.p17">Glej: <ref target="#suss-arhiv-000010">Študijski predmeti</ref>.</p>
               <p xml:id="suss-arhiv-000488.p18">Glej: <ref target="#suss-arhiv-000008">Zakoni</ref>.</p>
               <p xml:id="suss-arhiv-000488.p19">Glej: <ref target="#suss-arhiv-000009">Nadzorni svet</ref>.</p>
               <p xml:id="suss-arhiv-000488.p20">Glej: <ref target="#suss-arhiv-000217">Coca-cola vs kokakola</ref>.</p>
            </div>
            <div type="answer" xml:id="suss-arhiv-000488.div4">
               <p xml:id="suss-arhiv-000488.p21">(junij 2007)</p>
               <p xml:id="suss-arhiv-000488.p22">Odgovor je nastal pri predmetu Jezikovnosvetovalni seminar na Univerzi v Novi Gorici</p>
            </div>
         </div>
         <div type="article" xml:id="suss-arhiv-000489"
              corresp="http://www2.arnes.si/~lmarus/suss/arhiv/suss-arhiv-000489.html">
            <head>Slovenski prevod angleške besede 'slide'</head>
            <byline>Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000489.div1">
               <p xml:id="suss-arhiv-000489.p1">Zanima me, ali obstaja slovenska ustreznica za besedo SLIDE (nanašajoč se na računalniške projekcije).</p>
               <p xml:id="suss-arhiv-000489.p2">V angleško-slovenskem slovarju je edini prevod, ki bi deloma ustrezal pomenu, diapozitiv. SLIDE se mi zdi za slovensko rabo neustrezna predvsem zaradi razlike med pisavo in izgovorom, poslovenjeni zapis slajd pa je še hujša spakedranščina. Nekateri uporabljajo tudi besedo PROSOJNICA. Sicer je to prvotno predvsem folija za projiciranje, računalniška stran, ki jo preslikamo na steno, pa res ni prosojna. Morda bi bil glede na angleški pomen ustreznejši prevod DRSNICA (beseda ima sicer po SSKJ že drug, a malo znan pomen) ali DRSLJIVKA.</p>
            </div>
            <div type="answer" xml:id="suss-arhiv-000489.div2">
               <p xml:id="suss-arhiv-000489.p3">Minili sta ze vec kot dve leti ... žal. Odgovor je bil napisan že kar nekaj časa, vendar z njim nismo bili prav zadovoljni. Ker smo ugotovili, da ga verjetno ne bomo šli več spreminjat, vam ga pač pošiljamo, žal šele sedaj.</p>
               <p xml:id="suss-arhiv-000489.p4">Ker obstaja slovenski prevod Microsoftovega Powerpointa - programa, za sestavljanje računalniških projekcij, velja pogledati, kako so to prevedli oni. Če prav razumem, se celotni prikazovani niz imenuje 'predstavitev', posamezna slika pa 'diapozitiv'. Očitno so prevajalci slovenskega Powerpointa angleški 'slide' prevedli v 'diapozitiv', kar 'slide' vsekakor je. Postavi se sicer vprašanje, ali je 'slide' samo diapozitiv ali še kaj drugega. Angleško-angleški spletni slovar dosegljiv na naslovi http://dictionary.reference.com/ ima v geslu 'slide' navedenih precej pomenov. Pomen, ki zajema 'diapozitive', je šele šesti: 'An image on a transparent base for projection on a screen.' Prvi naveden pomen je sicer rahlo prespecializiran, da bi ga bilo smiselno postavljati kot prvega, a kakorkoli že, prvonaveden pomen je 'objektno stekelce', to je tisto stekelce na katerega damo preparat, ga pokrijemo s krovnim stekelcem in vse skupaj postavimo pod mikroskop.</p>
               <p xml:id="suss-arhiv-000489.p5">Random House Dictionary:<lb/> - a single transparency, object, or image for projection in a projector - Photog. a small positive color transparency mounted for projection on a screen or magnification through a viewer.<lb/> - a usually rectangular plate of glass on which objects are placed for microscopic examination<lb/> - an object intended to slide</p>
               <p xml:id="suss-arhiv-000489.p6">Webster's New World Dictionary<lb/>- Something that works by sliding; part that slides or is slid on<lb/> ---</p>
               <p xml:id="suss-arhiv-000489.p7">Angleško poimenovanje računalniških projekcij je sicer res istozvočno poimenovanju diapozitivov, a je tu treba dodati, da je angleški 'slide' še marsikaj drugega in da beseda ni tako specializirana kot slovenska beseda 'diapozitiv'. Po drugi strani bi se lahko trdilo, da je slide kot del računalniške predstavitve dejansko nadomestil diapozitive, ki so jih včasih uporabljali pri predavanjih, oziroma, da dandanes ljudje namesto diaprojekcij svoje digitalne fotografije vtaknejo kar v računalniško predstavitev, tako da je vsak slide dejansko le ena slika oziroma točno to, kar je včasih bil diapozitiv. Tako da ni s takšnim prevodom dejansko nič narobe. Žal vam ne morem podati kakršnekoli ocene o pogostosti diapozitivov pri predavanjih, ker res nimam občutka. Vem, da so se uporabljali, a ne vem kako pogosto. To rabo poznam, vendar sem jih sam uporabljal izključno za kazanje slik.</p>
               <p xml:id="suss-arhiv-000489.p8">Prevajalci OpenOffica so očitno sledili drugačni logiki, saj je (vsaj v različici 2.2) "slide" poimenovan prosojnica. Računalniške predstavitve so pač zamenjale tako diapozitive kot prosojnice, zato se tudi to poimenovanje zdi smiselno.</p>
               <p xml:id="suss-arhiv-000489.p9">Očitno imamo sedaj dve slovenski besedi, 'diapozitiv' in 'prosojnica', od katerih pa je zaradi večje popularnosti Microsoftovih programov 'diapozitiv' verjetno bolj razširjena. Katera je boljša? Po nekakšni logiki sledenja večinskim vzorcem bi ustreznica 'diapozitiv' morda bila najbolj smiselna, nikakor pa ne moremo reči, da je edina pravilna ali boljša zaradi kakšnega drugega vzroka. Po logiki iskanja čimbolj slovenskih besed, bi kdo lahko ugovarjal besedi 'diapozitiv', češ da ni prava slovenska beseda (dejansko je že tako pogosta, da je takšen ugovor rahlo butast, pa tudi bolj formalno gledano lahko njeno našost potrdimo z nahajanjem v Slovarju slovenskega knjižnega jezika. Če bi že ravno iskali še kakšno tretjo možnost (četudi to res ni več smiselno), bi možnosti verjetno bile še 'stran', 'slika', 'kompozicija', 'prizor', 'slikca'/'sličica' ...</p>
               <p xml:id="suss-arhiv-000489.p10">Vi možnosti 'diapozitiv' niti ne komentirate, 'prosojnica' pa vas moti, češ da prvotno pomeni nekaj drugega in da računalniška slika ni na enak način prosojna, kot prosojnica. Kar očitate 'prosojnici' načeloma velja tudi za 'slide'/'drsnico', ali računalniška slika morda kam drsi? 'Diapozitiv' ni sestavljena beseda in je zato ne moremo razbiti in razumeti preko sestavljanja posameznih koščkov, je pa res, da v slovenščini že ima ustaljen pomen, ki bi nam lahko bil ravnotako moteč.</p>
               <p xml:id="suss-arhiv-000489.p11">Angleško govoreči svet ima precej manj težav z dodajanjem novih rab ustaljenim besedam oz. z menjanjem glavnega pomena besedam. In priznati moram, da mi ni povsem jasno, zakaj imamo s tem toliko problemov mi. Precej besed je večpomenskih in ker smo nanje navajeni, njihovih podobnosti pogosto sploh ne opazimo. Vilice so recimo tako del bicikla kot del jedilnega pribora, pa tudi inštrument za uglaševanje. Res so si vse v nečem podobne, vendar bi bilo morda vilice na biciklu (sledeč pomenskim razmerjem) zaradi velikosti bolj smiselno poimenovali vile.</p>
               <p xml:id="suss-arhiv-000489.p12">Če se vrnem k vašim predlogom, sem hotel dodati, da ni jasno, zakaj bi morali slovensko besedo prevesti ravno po angleškem vzorcu ubesedenja tega pojma, torej iz 'slide' v 'drsnica'. Zakaj bi morali prevesti ravno njen "originalni" pomen 'drsnosti' (ki se je verjetno že davno izgubil), ne pa kakega od njenih sopomenov, recimo 'diapozitiv' ali 'prosojnica' (ali objektno stekelce).</p>
               <p xml:id="suss-arhiv-000489.p13">Žal vam ne morem pritrditi, da je 'prosojnica' nesmiselna beseda, in da bi bilo bolje najti kako drugo besedo. Prevajanje oz. takšno iskanje novih besed je smiselno, če je nova beseda bolj sporočilna, če iz nje lažje ugotovimo, o čem je govor oz. kaj je njen pomen (pa še to je smiselno le, če besede še niso ustaljene). Če njena besedotvorna sestava (manjši deli besede ali pa kar beseda sama) pomaga pri ugotavljanju njenega pravega pomena.</p>
               <p xml:id="suss-arhiv-000489.p14">V tej luči moram priznati, da mi 'prosojnica' precej lažje pomeni sliko računalniške projekcije kot pa 'drsnica' (ki bi bla prej kaka majhna priprava, katere poglavitni del bi bila kaka drsna plošča itd. - recimo miška, ki deluje na drsenje, na prenosnih računalnikih - ali kaj podobnega, če že ne to, kar naj bi bila po SSKJ) ali pa 'drsljivka' (ki bi bila prej kaka plošča s katero bi drsali ...). 'Prosojnica' je sicer izvorno in pomensko res nekaj prosojnega, a je obenem tudi predstavitvena enota, pomagalo pri predstavitvah ... to pa je ravno pomen, ki bi ga morala imeti posamezna stran računalniške predstavitve.</p>
               <p xml:id="suss-arhiv-000489.p15">Enako velja za 'diapozitiv'. Izvorno je to res le slika v točno določenem formatu, a je lahko tudi enota predstavitve. Kot rečeno so v določenem obdobju (pred množično uporabo računalnikov za predstavitve) predavanja potekala s pomočjo diaprojektorjev. Med diasi pa so se znašli tudi kaki grafi itd. Ker so računalniške predstavitve nadomestile točno to rabo diapozitivov (, ki je tudi raba prosojnic), ne bi bilo prav nič narobe, če bi strani rekli 'diapozitiv' ali 'dias' oziroma 'prosojnica'.</p>
               <p xml:id="suss-arhiv-000489.p16">Torej, moj odgovor bi bil, da je trenutni Microsoftov prevod 'diapozitiv' za besedo 'slide' morda rahlo nenavaden (meni je diapozitiv res samo tip fotografije), a še vedno smiseln, podobno, kot je smiselno 'slide' imenovati 'prosojnica', kar je prevod v OpenOfficu.</p>
               <p xml:id="suss-arhiv-000489.p17">(junij 2007)</p>
            </div>
         </div>
         <div type="article" xml:id="suss-arhiv-000490"
              corresp="http://www2.arnes.si/~lmarus/suss/arhiv/suss-arhiv-000490.html">
            <head>Od kod pride zveza 'imeti mačka'</head>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000490.div1">
               <p xml:id="suss-arhiv-000490.p1">Zanima me, od kod izvira izraz 'imeti mačka' (pri glavobolu zaradi preveč zaužitega alkohola). Ali obstaja podoben izraz tudi v drugih jezikih?</p>
            </div>
            <div type="answer" xml:id="suss-arhiv-000490.div2">
               <p xml:id="suss-arhiv-000490.p2">Odgovor vam bom ponudil, ni pa v njem prav nič mojega. Praktično dobesedno ga navajam iz Slovenskega etimološkega slovarja Marka Snoja (2003):</p>
               <p xml:id="suss-arhiv-000490.p3">maček "slabo počutje po prepiti noči" -- dobesedni prevod nemškega 'Kater', kar pomeni "žival maček" in "slabo počutje po prepiti noči". To sta izvorno dve različni besedi. Nemško 'Kater' "slabo počutje po prepiti noči" je nastalo v 19. stoletju med leipziškimi študenti iz narečne različice besede, ki ustreza knjižnonemški 'Katarrh' s pomenom "hud prehlad". Beseda, ki je le enakozvočnica nemškega 'Kater' "žival maček" (to je sorodno z angleškim 'cat', ruskim 'kot' "žival maček") in ki je z njo povezana le prek ljudske etimologije, je bila v slovenščino prevedena, kot da bi bilo nemško 'Kater' ena beseda z dvema pomenoma.</p>
               <p xml:id="suss-arhiv-000490.p4">[Izraz 'ljudska etimologija' je v SSKJ razložen kot "razlaganje izvora besed po slučajni podobnosti". Če berete angleško, si lahko nekaj več o tem preberete na Wikipediji: http://en.wikipedia.org/wiki/Folk_etymology]</p>
               <p xml:id="suss-arhiv-000490.p5">V slovenščini obstaja tudi beseda 'katar', ki je v Snojevem slovarju razložena takole:<lb/> 'katar' "vnetje sluznice, pri katerem se izloča sokrvica, sluz ali gnoj". Tujka, prevzeta po zgledu nemškega 'Katarrh' "hudo vnetje sluznice, hud prehlad" iz latinskega 'catarrhus' "nahod", to pa iz grškega 'katarrhous' "nahod", kar dobesedno pomeni "odtekanje, tečenje navzdol". ...</p>
               <p xml:id="suss-arhiv-000490.p6">Obstaja tudi Frazeološki slovar slovenskega jezika (poskusni zvezek) Janeza Kebra (2003; http://zalozba.zrc-sazu.si/index.php?q=sl/node/154), a meni žal ni na voljo. V spletnem Razvezanem jeziku (http://razvezanijezik.org/?page=Naslovnica) pa je izraz sicer omenjen, njegov izvor pa ne.</p>
               <p xml:id="suss-arhiv-000490.p7">Glede izrazov za zmačkano stanje v drugih jezikih pa lahko med drugim pobrskate po Wikipediji, recimo začenši z geslom 'Kater' (kjer najdete potrditev Snojeve razlage za nemški izraz), na levi pa najdete spisek jezikov, v katerih si lahko preberete njihova 'zmačkana' gesla, npr. angleško geslo 'hangover', francoski 'gueule de bois', poljski 'kac' itd. ... lahko pa seveda sestavite tudi slovensko geslo 'maček'!</p>
               <p xml:id="suss-arhiv-000490.p8">(maj 2007)</p>
            </div>
         </div>
         <div type="article" xml:id="suss-arhiv-000491"
              corresp="http://www2.arnes.si/~lmarus/suss/arhiv/suss-arhiv-000491.html">
            <head>Ponovno o sferi motivike</head>
            <byline>Sara Krošelj in Rok Žaucer</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000491.div1">
               <p xml:id="suss-arhiv-000491.p1">Zanima me, če je možna uporaba besede MOTIVIKA na ta način:</p>
               <p xml:id="suss-arhiv-000491.p2">O toliko stvareh razmišljam, predvsem v sferi motivike, da bi lahko dneve in dneve preživel v mislih.</p>
               <p xml:id="suss-arhiv-000491.p3">Avtor trdi, da je sfera motivike vednost zakaj kaj počnemo, kar se ne sklada popolnoma z vašo razlago besede, niti z razlago v SSKJ.</p>
            </div>
            <div type="answer" xml:id="suss-arhiv-000491.div2">
               <p xml:id="suss-arhiv-000491.p4">Pozdravljeni, najprej se vam opravičujemo za zamudo. Ker omenjate našo razlago besede 'motivika', si za začetek še enkrat poglejmo (med črtama), kaj smo tedaj napisali:</p>
               <milestone unit="none" rend="horizontal-rule"/>
               <p xml:id="suss-arhiv-000491.p5">"Slovar slovenskega knjižnega jezika si pri razlagi besede motivika pomaga z navajanjem naslednjih primerov: 'glasbena motivika; socialna, vojna motivika; njegova motivika je raznovrstna; motivika panjskih končnic: kakšne so pesmi po motiviki'.</p>
               <p xml:id="suss-arhiv-000491.p6">Eden od dveh pomenov, ki ga pri razlagi gesla motiv navaja SSKJ, je, da je to 'osnovna tematska prvina umetniškega dela', torej bi recimo zadnja zgornja primera lahko razložili tudi tako: 'kakšne so pesmi po motiviki', pomeni, kakšni motivi se pojavljajo v pesmih; 'motivika panjskih končnic' pa naj bi potemtakem bile teme, ki se pojavljajo na (slikah na) panjskih končnicah ali panjske končnice, ki se nekje drugje pojavljajo kot motiv (recimo v knjigi o slovenski folklori).</p>
               <p xml:id="suss-arhiv-000491.p7">Motivika je tako imenovano skupno ime (to je samostalnik, ki se nanaša na več predmetov, ljudi, stvari), tako kot na primer 'srnjad' ali 'vejevje'. 'Motivika' je torej skupek motivov nekega področja, avtorja ... Odnos med besedama 'motiv' in 'motivika' je primerljiv z odnosom med pomensko sorodnim parom besed 'téma' in 'tematika'."</p>
               <milestone unit="none" rend="horizontal-rule"/>
               <p xml:id="suss-arhiv-000491.p8">Imate torej prav, pomen, ki ga navajate v vprašanju, ni v skladu z razlago v SSKJ in z našo interpretacijo te razlage.</p>
               <p xml:id="suss-arhiv-000491.p9">Zakaj pri vašem vprašanju oziroma pri rabi besede 'motivika', ki jo navajate, dejansko gre? Beseda 'motivika' se brez dvoma rabi s pomenom 'skupek tematskih prvin'; tako pomen opisuje SSKJ, tako smo ga opisali tudi v starem Šussovem odgovoru. Ampak beseda 'motiv', ki je podstava besede 'motivika', ima poleg pomena 'tematska prvina' še en dobro znan pomen (zabeležen seveda tudi v SSKJ), namreč pomen 'razlog, spodbuda, zaradi česar kaj počnemo'; torej pomen, povezan s pojmom 'motivacije'. In vprašanje, ki se postavlja, je, če lahko samostalnik 'motivika' rabimo tudi s pomenom 'skupek razlogov, spodbud, zaradi česar kaj počnemo'.</p>
               <p xml:id="suss-arhiv-000491.p10">Kot rečeno, SSKJ tega pomena ne beleži; to lahko načeloma pomeni ali to, da beseda tega pomena nima, ali pa to, da je SSKJ v tej točki pomanjkljiv. (Zadnji stavek je kritika sestavljalcev slovarja samo, če velja druga trditev, torej da gre za pomanjkljivost; če gre za to, da 'motivika' tega pomena pač nima, je SSKJ-jeva razlaga, ki odsotnosti drugega pomena ne poudarja posebej, povsem v skladu z običajno prakso; tudi 'mama' bo npr. razloženo le kot 'ženski starš', brez posebne omembe, da to pomeni, da nikakor ne more iti tudi za moškega starša.) V pomoč nista tudi Verbinčev Slovar tujk (Cankarjeva založba, 1997) in Veliki slovar tujk (Cankarjeva založba, 2002), ki besedo 'motivika' razlagata kot 'celotnost kakih motivov' in tore puščata isti dvom; iz razlage ni jasno, ali je 'motivika' le 'celotnost kakih tematskih prvin' ali morda tudi 'celotnost kakih razlogov, spodbud, zaradi česar kaj počnemo', torej ali je 'motivika' skupno ime le za en pomen besede 'motiv' ali za oba. Bolj jasno v skladu s SSKJ, torej s pripisom le enega pomena za besedo 'motivika', pa je Bunčev Slovar tujk (Obzorja, 2002), ki 'motiviko' razloži kot 'skupek motivov v umetnosti'; da gre v umetniškem izrazoslovju pri 'motiviki' za pomen 'tematska prvina' lahko preverite v npr. Kmeclovi Mali literarni teoriji (Univerzum, 1983). Seveda pa tudi pri tej razlagi načeloma lahko ostaja možnost, da je slovar pomanjkljiv in drugega pomena pač ne navaja, čeprav v dejanskem jeziku ta obstaja.</p>
               <p xml:id="suss-arhiv-000491.p11">No, če ob pomenu, ki ga preverjamo, res ne gre za odklon od splošne rabe besede 'motivika' ampak za pomajkljivost SSKJ-ja in Bunčevega Slovarja tujk, lahko pričakujemo, da bomo to rabo našli izpričano še kje; pri iskanju potrditve oziroma ovržbe tega pričakovanja si lahko pomagamo z internetom, ki nudi pregled velike zbirke besedil in s tem preveritve pomena besede 'motivika' v dejanski rabi. Izkaže se, da tudi na internetu ni najti kakšne pojavitve besede 'motivika', ki bi jasno potrjevala rabo s pomenom 'skupek razlogov, spodbud, zaradi česar kaj počnemo'. Prav tako nam besedilni korpus Nova beseda (http://bos.zrc-sazu.si) ponuja izpričuje besedo 'motivika' samo na področju umetnosti: literarne, slikarske, glasbene, filmske, ..., s približnim pomenom 'tematika'. Nekaj takih zadetkov:</p>
               <p xml:id="suss-arhiv-000491.p12">- V mladostni poeziji Konstantina Balmonta in Valerija Brjusova se erotična motivika prepleta z bolezensko fantastiko dekadence (motivi dvojnikov, patoloških manij, norčevstva).<lb/> - Z nekaj izjemami, s katerimi sega v figuraliko v ožjem pomenu besede, je Vukovićeva motivika rastlinska, v tem okviru pa se je - spet z nekaj izjemami, predvsem z novejšo serijo Tulp - posvetil najbolj ponižni vseh možnih tém, zelenjavi: njegov verjetno najbolj znan motiv je čebula, tej pa se pridružujejo predvsem Stročnice in Kumare.<lb/> - Izvedba je imela širino simfoničnega zvoka, ljudska motivika (Kje so tiste stezice) pa je bila temu zvoku tuja.<lb/> - Trend je z Nočnim čuvajem pred desetletjem začel Ole Bornedal, Johansenov Mrak pa iz povprečja dvigata predvsem motivika nemočnih posameznikov v boju z lastno usodo in občutka krivde.</p>
               <p xml:id="suss-arhiv-000491.p13">Težko bi bilo potemtakem trditi, da se v dejanski rabi zasledi besedo 'motivika' tudi s pomenom 'skupek razlogov, spodbud, zaradi česar kaj počnemo'. Tudi sami poznamo to besedo le s približnim pomenom 'tematika', kar lahko ponazorimo takole. Če je imel športnik na finalu nekega turnirja več motivov za to, da se še posebej potrudi -- npr. nastopanje pred domačim občinstvom, denarna nagrada, izpolnitev kvalifikacijske norme za olimpijado -- ali lahko v tem primeru govorimo o 'športnikovi motiviki na tem turnirju'? V slovenščini, kot jo poznamo sami, to ne gre; besedi 'motivika' ta pomen pač ni pripisan.</p>
               <p xml:id="suss-arhiv-000491.p14">Niti slovarski priročniki niti besedilne zbirke in internet torej ne potrjujejo, da bi bil besedi 'motivika' v splošni rabi pripisan tudi pomen 'skupek razlogov, spodbud, zaradi česar kaj počnemo'; oboje izkazuje samo pomen 'skupek tematskih prvin'.</p>
               <p xml:id="suss-arhiv-000491.p15">Seveda to ne pomeni, da načeloma ne bi bilo možno, da bi imela beseda 'motivika' oba pomena; izpeljana je iz besede 'motiv', ki ima pač dva pomena, in tudi izpeljanka bi lahko ohranjala to dvopomenskost. Vendar pa po drugi strani tudi to, da beseda, izpeljana iz druge besede z več pomeni, izhaja iz pomena samo enega od pomenov izvorne besede, ni samo po sebi nič nenavadnega; tudi taki primeri v slovenščini vsekakor obstajajo. To slednje očitno velja za 'motiviko': z ozirom na dvopomensko podstavno besedo 'motiv' izpeljanka gradi le na enem od teh pomenov. Isto velja za tudi za besedo 'motivacija', ki ima samo enega od dveh pomenov, ki smo ju pripisali besedi 'motiv', s katero vsebuje isti koren; 'motivacija' namreč ne more pomeniti 'skupek tematskih prvin'. Tudi beseda 'figuralika', ki je iz podobnih vod kot 'motivika', pomeni samo 'skupek umetniških (npr. likovnih) figur', skupku šahovskih figur pa ne bomo rekli figuralika. Prav tako skupno ime 'listje' v splošni rabi pomeni samo skupek listov rastline, ne pa skupka listov papirja. Sicer je pri slednjem odnos bolj zapleten, ker sta oba podpomena besede 'list' metaforično povezana, medtem ko oba pomena besede 'motiv' pomensko nista povezana, pa vendar; pomen besede 'listje' ni bil razširjen, da bi vključeval tudi pomen 'skupek listov papirja', čeprav bi mu -- glede na osnovno besedo 'list' -- načeloma verjetno lahko bil, in mogoče mu kdaj tudi res bo.</p>
               <p xml:id="suss-arhiv-000491.p16">Torej, načelna sistemska možnost pač ni isto kot dejansko izpričano stanje. To je zelo očitno pri netvorjenih in pomensko nesorodnih besedah (glasovni niz 'lonec' bi načeloma lahko imel tudi npr. pomen 'stol', a ga pač nima), malo manj očitno pri netvorjenih a pomensko sorodnih besedah (beseda 'mama' bi načeloma lahko pomenila npr. 'starš'), najmanj jasno pa je to pri tvorjenkah z istim korenom (npr. naši besedi 'motivika' in 'motivacija', ki obe gradita le na enem pomenu korensko povezane besede 'motiv'); pri slednjih je zato tudi najlažje, da se v jeziku pomenski premik dejansko zgodi in tvorjenki začnemo pripisovati tudi še drugi pomen, ki ga ima osnovna/podstavna beseda. Vendar se pri 'motiviki' v splošni rabi (za razliko od vašega govorca) očitno ta pomenska sprememba ni zgodila. In dokler je v splošni rabi za besedo 'motivika' sprejet samo en pomen, bodo ob rabi te besede z nameravanim pomenom 'skupek razlogov, spodbud, zaradi česar kaj počnemo' ostali govorci večinoma pač prepoznali novost oziroma rabo, ki predstavlja odklon od njihove slovenščine oziroma od 'slovarja' v njihovi glavi. Take odklonilne rabe tipično naletijo na kak negativen odziv, neodobravanje, na kako napačno interpretacijo oziroma nesporazum (kot pač vsi odkloni od ustaljenih norm) ... Če pa se bo raba razširila, jo bodo tudi ostali govorci dodali v svoje 'slovarje' in je v končni fazi ne bodo več prepoznavali kot odklon. Ob današnjem stanju je torej vaš govorec pred odločitvijo, ali je pripravljen prevzeti omenjeno tveganje, ki pride z odklonom od splošno sprejete rabe, in vseeno poskušati svojo rabo te besede razširiti, ali pa bo raje prevzel širše sprejeto normo glede pomena te besede. Če se trudi vztrajati pri svojem, se bo čez čas videlo, ali je bil pri tem uspešen in se je pomen besede tudi v splošni rabi spremenil (v konkretnem primeru razširil), ali pa je splošna raba ostala nespremenjena.</p>
               <p xml:id="suss-arhiv-000491.p17">(avgust 2007)</p>
               <p xml:id="suss-arhiv-000491.p18">Odgovor je nastal pri predmetu Jezikovnosvetovalni seminar na Univerzi v Novi Gorici</p>
            </div>
         </div>
         <div type="article" xml:id="suss-arhiv-000492"
              corresp="http://www2.arnes.si/~lmarus/suss/arhiv/suss-arhiv-000492.html">
            <head>Kako sklanjati ime Ivan Glojek</head>
            <byline>Franc Marušič in Rok Žaucer</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000492.div1">
               <p xml:id="suss-arhiv-000492.p1">Obračam se na vas s prošnjo, da mi napišete, kako se sklanja ime in priimek - IVAN GLOJEK. Ne strinjam se s sklanjanjem na način, ki mi ga vsiljuje župnik, ko reče: sveta maša za pokojnega Ivana Glojka. Zame /oz. še bolj za mojo ženo, ker je to njen dekliški priimek/ to ni sprejemljivo, saj se tako po mojem mnenju priimek popači.</p>
            </div>
            <div type="answer" xml:id="suss-arhiv-000492.div2">
               <p xml:id="suss-arhiv-000492.p2">V odgovoru bomo skušali predstaviti dve plati vašega vprašanja in pokazati, da imate prav tako vi kot vaš župnik, pač odvisno od tega, kaj vzamemo za merilo pravilnosti. (Iz vašega vprašanja sicer ni nedvoumno jasno, kakšno sklanjanje zagovarjate vi, domnevamo pa, da 'Glojek, Glojeka, Glojeku ...'.)</p>
               <p xml:id="suss-arhiv-000492.p3">Predpostavljamo, da se priimek 'Glojek' izgovarja s poudarkom na prvem zlogu, torej 'glOjek' in ne 'glojEk'. Če bi poudarjali drugi zlog ('glojEk'), potem o sklanjanju ne bi bilo skoraj nikakršne dileme, tak priimek bi verjetno prav vsi govorci slovenščine sklanjali 'glojEk, glojEka, glojEku ...'. Vendar se izgovor s takim poudarkom zdi neverjeten.</p>
               <p xml:id="suss-arhiv-000492.p4">Besede in imena, ki se v imenovalniku končajo na zapisani niz '-ek', imajo glede na narečje in zvrst jezika v slovenščini več možnih izgovorov v imenovalniku, in ti delno vplivajo tudi na način sklanjanja. Priimek 'Glojek' je tako lahko v različnih slovenščinah v imenovalniku izgovorjen brez samoglasnika med zadnjima soglasnikoma (torej /glojk/, tako kot izgovarjamo ime 'Švejk'), s pravim 'e'-jem (torej /glojek/, tako kot izgovarjamo besedo 'burek') in verjetno tudi s polglasnikom (podobno kot izgovorimo drugi samoglasnik v besedi 'veter', torej /glojәk/). Naše narečje oz. zvrst določa tako naš izgovor imenovalniške oblike kot ostalih oblik, znotraj posameznega narečja oz. zvrsti pa je izgovor neimenovalniških oblik lahko deloma odvisen od izgovora imenovalniške oblike.</p>
               <p xml:id="suss-arhiv-000492.p5">Ker priimka ne poznamo, smo pogledali v Bezlajev Začasni slovar slovenskih priimkov (Ljubljana, SAZU, 1974), kjer etimološki podatki in izgovori priimkov sicer niso navedeni, lahko pa vidimo, na katerih slovenskih področjih se posamezen priimek pojavlja. Bezlaj za priimek 'Glojek' navaja Celje z okolico, Gornji Grad in Ljubljano. Priimek naj bi torej bil izvorno štajerski, za štajerski govor pa v splošnem velja, da se marsikateri samoglasniki v zadnjem zlogu izgovorijo, tudi ko v knjižni slovenščini in naprimer gorenjski slovenščini izpadejo. Naprimer, medtem ko v knjižni slovenščini drugi samoglasnik v besedi 'sinek' izpade, ko damo besedo v rodilniško obliko ('sinka'), se v štajerskem govoru tak samoglasnik ohrani, torej 'sinek sineka'; enako velja za 'zidek zideka', 'vrtec vrteca', 'Lojzek Lojzeka' itd. (primerjaj s knjižnim 'sinek sinka', 'zidek zidka', 'vrtec vrtca', 'Lojzek Lojzka'). Dodati je sicer treba, da nekateri knjižnoslovenski samoglasniki izpadejo tudi v štajerskem govoru; kolikor vemo, se recimo 'ponedeljek' tudi na Štajerskem (tam, kjer je imenovalnik 'pondeljek' in ne 'pondeljk') ne sklanja 'ponedeljeka', 'napovedovalec' ne 'napovedovaleca' ipd. Ohranjanje knjižnoslovenskega neobstojnega polglasnika v neimenovalniških sklonih oziroma namesto tega izgovarjanje samoglasnika 'e' torej v štajerskem govoru ni kar vseveljavno, a sami štajersko žal ne znamo dovolj, da bi lahko zares razložili, kdaj tak samoglasnik izpade in kdaj ne, oziroma kakšna glasoslovna pravila to izpadanje oziroma ohranjanje uravnavajo. Do neke mere se sicer zdi, da v (celjski različici) štajerščine takih premen z izpadanjem samoglasnika vsaj v krajših besedah ni (če zanemarimo besede, prevzete iz drugih govorov, besede, ki se končajo na -r, npr. 'veter'); če je samoglasnik v zadnjem zlogu izgovorjen v imenovalniku, bo izgovorjen tudi v neimenovalniških sklonih; če samoglasnik ni izgovorjen v neimenovalniških sklonih, potem se ne izgovarja niti v imenovalniku. Na eni strani imajo torej v Celju vzorec 'sinek sineka' (ki se od knjižne slovenščine razlikuje v ohranjanju samoglasnika v neimenovalniških oblikah), na drugi strani pa imajo vzorec 'pondelk pondelka', 'napovedovalc napovedovalca' (ki se od knjižne slovenščine razlikuje v odsotnosti samoglasnika že v imenovalniku).</p>
               <p xml:id="suss-arhiv-000492.p6">Če se torej na Štajerskem v krajših, domačih besedah kot 'sinek' končni nenaglašeni samoglasnik, čim je izgovorjen v imenovalniku, ohranja tudi v rodilniku, lahko sklepamo, da bi tam tudi priimek 'Glojek' sklanjali brez opusta, torej 'Glojek, Glojeka, Glojeku ...'. Posledično bo štajerskim govorcem rodilniška/tožilniška izpeljava 'Glojka' (torej z izpadlim imenovalniškim samoglasnikom) ob hkratni imenovalniški obliki 'Glojek' (torej s prisotnim samoglasnikom) verjetno zvenela čudno oziroma nedomače, neštajersko. Z drugimi besedami: po slovničnih pravilih štajerskega govora je oblika 'Glojka' neustrezna. Ta oblika bi bila po pravilih štajerskega govora ustrezna le, če bi bil priimek brez zadnjega samoglasnika že v imenovalniku, če bi se torej v imenovalniku glasil 'Glojk'. Pregibanje 'Glojek, Glojeka, Glojeku ...' je torej gotovo pravilno v štarejskem govoru.</p>
               <p xml:id="suss-arhiv-000492.p7">Nadalje si poglejmo še, kako se ta priimek uporablja v formalnejši rabi, torej v besedilih, ki načeloma uporabljajo knjižno slovenščino. V Slovenskem pravopisu ali kakšnem podobnem priročniku podatka o pregibanju tega priimka ne najdemo. Na internetu se nekaj zadetkov najde; ni pa zadetkov dovolj, da bi lahko podajali kakšne statistično zanesljive trditve. Na obliko 'Glojeka' smo dobili 5 zadetkov, vse vezane na 'Memorial Antona Glojeka', kakor se imenuje turnir v malem nogometu, ki ga organizirajo v Šmartnem od Dreti. Edina dva zadetka niza 'Glojka' sta nerelevantna (ker gre za imenovalniško obliko drugega priimka, namreč priimka Glojka), zato lahko zaključimo dvoje: prvič, da se priimek 'Glojek' v govoru Zgornje Savinjske doline, kjer naj bi bil tudi doma, očitno res sklanja 'Glojek, Glojeka, Glojeku, Glojeka ...'; in drugič, ob predpostavki, da je ime turnirja reprezentativno in da je sestavljeno in zapisano v knjižnem jeziku, lahko sklepamo, da se je očitno tudi v knjižni slovenščini uveljavilo "štajersko" pregibanje priimka 'Glojek'. O slednjem lahko sklepamo tudi po rabi krajevnega imena 'Sojek' (blizu Slovenskih Konjic), ki se v internetni rabi v knjižno spisanih besedilih ravno tako pregiba enako kot sicer v pogovornem jeziku v svojih izvornih krajih, torej kot 'Sojek Sojeka'. Da naj bi se ime 'Sojek' pregibalo kot 'Sojek Sojeka' tudi v knjižnem jeziku, lahko sklepamo tudi po tem, da tako pregibanje navaja tudi Krajevni leksikon Slovenije (1976, DZS); isto velja tudi za glasovno podobni 'Golek', čigar rodilniška oblika je po Krajevnem leksikonu Slovenije 'Goleka'.</p>
               <p xml:id="suss-arhiv-000492.p8">O tem, zakaj je lahko pri (osebnih ali zemljepisnih) imenih prav, da lokalni izgovor spoštujemo tudi v knjižnem jeziku, smo pisali že v več odgovorih:<lb/>
                  <ref target="#suss-arhiv-000072">Krajevna imena na -ovo/-evo (Čežovo)</ref>.<lb/>
                  <ref target="#suss-arhiv-000074">Kako se naglasi ime 'Aleš' in priimek 'Ferme'</ref>.<lb/>
                  <ref target="#suss-arhiv-000251">'Ljubljanke' ali 'Ljubljančanke'; imena prebivalcev krajev</ref>.<lb/>
                  <ref target="#suss-arhiv-000261">Pravila za tvorjenje izrazov za prebivalce določenih držav ali mest</ref>.<lb/>
                  <ref target="#suss-arhiv-000310">Sklanjanje priimkov 'Poljšak' in 'Nemac'</ref>.<lb/> Sklep teh odgovorov je, na kratko, da ker je posameznik na nek način "lastnik" svojega imena oziroma narečje "lastnik" krajev v svojem okolju, je prav spoštovati posameznikov izgovor osebnega imena oziroma narečni izgovor krajevnega imena neglede na jezikovno zvrst, torej tudi v knjižnem jeziku. V tej luči se torej dekliški priimek vaše žene "pravilno" rabi tako, kot ga rabi ona, in to neglede na jezikovno zvrst, ki jo v dani situaciji rabimo. Tako razmišljanje po vsej verjetnosti tiči tudi za oblikami, navedenimi v Krajevnem leksikonu Slovenije.</p>
               <p xml:id="suss-arhiv-000492.p9">Do tu izgleda, da imate prav vi in da vaš župnik postopa narobe, ko vaš priimek sklanja drugače od vas. Zdaj pa bomo na stvar pogledali še z drugega zornega kota in sklenili, da se da "pravilnost" videti tudi v župnikovem sklanjanju.</p>
               <p xml:id="suss-arhiv-000492.p10">V knjižni slovenščini -- kot tudi npr. v gorenjskih narečjih -- nekatere besede, ki imajo v zadnjem zlogu nenaglašen samoglasnik, omenjeni samoglasnik v vseh neimenovalniških oblikah izgubijo. Primerov za to je precej, recimo 'šipek šipka', 'repek repka', 'butec butca' itd. Nadalje se v knjižni slovenščini -- ne pa tudi v gorenjskih narečjih -- neobstojni samoglasniki nahajajo tudi v glasovnem okolju, ki je enako vašemu priimku, npr. 'tujek tujka', 'pajek pajka', 'Martuljek Martuljka', 'Govejek Govejka (na Gorenjskem pa so te besede brez samoglasnika že v imenovalniku, torej 'tujk', 'pajk', 'martulk', 'govejk').</p>
               <p xml:id="suss-arhiv-000492.p11">Številni slovenski priimki z zapisanim 'e'-jem med zadnjimi soglasniki v knjižnem/zbornem jeziku -- kot tudi v gorenjskih narečjih -- ravnotako izgubijo zadnji samoglasnik v odvisnih sklonih, npr. 'Petek Petka' (ne 'Petek Peteka'), 'Svetek Svetka', 'Zobec Zobca', 'Terček Terčka', 'Pajek Pajka' in še precej več trozložnih priimkov, recimo 'Drnovšek Drnovška', 'Bloudek Bloudka', 'Zakrajšek Zakrajška', 'Podbevšek Podbevška' itd. Po tem vzorcu bi se v gorenjskih narečjih in tudi v knjižnem jeziku pregibal tudi vaš priimek, in če torej govorec ne ve, da gre v knjižnem jeziku pri krajevnem imenu 'Sojek' in morda tudi pri priimku 'Glojek' za nekakšno izjemo, kakor smo zapisali zgoraj, bo pač tudi ti imeni pregibal na ta način.</p>
               <p xml:id="suss-arhiv-000492.p12">Dejansko torej tudi vaš župnik ne govori narobe, saj se očitno poslužuje nekega precej razširjenega vzorca, ki je prisoten med drugim v gorenjskih narečjih in razen v primerih, kot je vaš, načeloma tudi v knjižni slovenščini. Je pa res, da njegov vzorec v vašem okolju očitno ni domač.</p>
               <p xml:id="suss-arhiv-000492.p13">Pri imenih se da, kot rečeno, zagovarjati pristop, da jih načeloma izgovarjamo tako, kot jih izgovarja lastnik imena. Na ta način izkažemo lastniku imena določeno spoštovanje oziroma mu priznamo "lastniško" pravico. Podobno se trudimo tudi tuja imena izgovarjati vsaj približno podobno njihovemu izvornemu izgovoru in francoski priimek 'Rousseau' izgovarjamo [ruso], avtomobilsko znamko 'Renault' [reno], 'Peugeot' [pežo] in tako naprej. Pa se tudi tukaj ustavi, saj so določene zahteve izgovora za nas preprosto neizgovorljive oz. pretežke za običajen izgovor. V takšnih primerih izgovor priredimo našemu sistemu. Tudi to je nekaj najobičajnejšega. Ime slavnega nizozemskega slikarja Vincenta van Gogha, ki ga mi preprosto izgovarjamo [van gog] oz. [van gok], se v originalni nizozemščini glasi precej drugače, poenostavljeno zapisano [van hoh] (nizozemski izgovor lahko slišite sledeč tej <ref target="http://upload.wikimedia.org/wikipedia/en/d/d2/Pronunciation_Vincent_van_Gogh.ogg"> povezavi</ref> oz. na Wikipediji). Pa sploh, zdajle smo govorili o izgovoru, torej o prilagajanju glasovne oblike, pri vašem primeru pa gre za prilagajanje pregibanjske oblike, torej v bistvu za to, da v sistem knjižnega jezika, ki za besede, primerljive vašemu priimku, pozna pregibanje z opustom samoglasnika, vnesemo drug vzorec, ki samoglasnika ne izpušča; in v tem kontekstu se analogija z vključevanjem tujih imen v slovenščino sploh popolnoma podre, kajti nizozemska rodilniška oblika tega imena seveda nima s slovensko rodilniško obliko opraviti prav nič, in verjetno nihče ne pomisli, da bi morali zaradi van Goghovega "lastništva" nad imenom v slovenščino za potrebe pregibanja njegovega imena vpeljati nizozemsko rodilniško obliko.</p>
               <p xml:id="suss-arhiv-000492.p14">Ko se srečata dva jezikovna sistema, bo pač vedno prišlo do prilagajanja. Ko gre za različne jezike, se nam zdi nekaj povsem običajnega, da vsega ne bomo mogli izgovoriti enako kot tujci in da tujci naših imen ne bodo izgovorili enako kot mi. Ko je govor o različnih narečjih pa smo manj pripravljeni sprejeti odstopanja od narečne norme, četudi gre tudi pri narečjih za različne jezikovne sisteme, le da so si malo bližji.</p>
               <p xml:id="suss-arhiv-000492.p15">Lep primer neupoštevanja lokalnega narečnega vzorca je sklanjanje kraja 'Beltinci'. V Prekmurju se ta kraj sklanja 'Beltinci Beltinec' (kar je zabeleženo tudi v Krajevnem leksikonu Slovenije), medtem ko se drugod po Sloveniji običajno govori 'Beltinci Beltincev'. Če pogledate v korpus Nova Beseda, kjer so zbrana predvsem besedila iz lektoriranega knjižnojezikovnega časopisa Delo, je razmerje v prid oblike 'Beltincev' 196 : 12. Čeprav marsikdo ve, kako se to ime sklanja "pravilno" (torej tako, kot se sklanja tam, kjer je ime doma), večina še vedno uporablja obliko, ki sledi osrednjeslovenskemu jezikovnem sistemu oziroma knjižnojezikovnemu sistemu. V primeru krajevnega imena 'Beltinci' torej večina v knjižnojezikovni sistem ne vpeljuje novega pregibanjskega vzorca. Pravzaprav isto velja tudi za imeni 'Govejek' in 'Martuljek', saj se ti imeni v govorih teh krajev v imenovalniku izgovarjata 'Govejk' in 'Martulk', pa vendar še posebej zapisa 'Martulk' res ne srečamo (pri 'Govejku' se zasledi obe rabi). V bistvu je nenavadno, da medtem ko npr. pri krajih, kot sta 'Sojek' in 'Golek', Krajevni leksikon Slovenije lokalnim, štajerskim oblikam očitno priznava "lastniško" pravico in jih (kljub tujosti/manjšinskosti vzorca) prenaša tudi v knjižni jezik, pa pri krajih, kot sta 'Govejek' in 'Martuljek', postopa ravno nasprotno, namreč nič ne omenja, da bi se ti imeni v imenovalniku izgovarjali kot 'Govejk' in 'Martulk', kot se pač izgovarjata v svojih lokalnih govorih.</p>
               <p xml:id="suss-arhiv-000492.p16">Tako lahko tudi rečemo, da če sami pričakujete, da bo župnik vaš priimek izgovarjal, tako kot ga izgovarjate v vaših krajih, lahko tudi Martuljčani seveda pričakujejo, da boste vi v svojem govoru, neglede na zvrst jezika, ki jo v dani situaciji uporabljate, v imenovalniku ime njihovega kraja izgovarjali kot 'Martuljk', brez samoglasnika v zadnjem zlogu, in Beltinčani, da boste kot rodilniško obliko imena njihovega kraja rabili obliko 'Beltinec', ne 'Beltincev'. Enako bi lahko veljalo tudi za osebna imena, ki imajo zaradi fonoloških razlik med slovenskimi narečji včasih zelo samosvoje oblike sklanjanja. Če bi bila recimo Nuša Derenda doma iz krajev, ki poznajo akanje (morda celo je, tega ne vemo), bi bilo "pravilno" sklanjanje njenega imena drugačno od knjižnoslovenskega. "Pravilni" tožilnik tako ne bi bil 'Nušo Derendo', temveč 'Nuša Derenda'. Takšna pričakovanja pa se zdijo že skoraj nezamisljiva. Eden se pač mora prilagoditi: ali se prilagodi "lastnik" imena in se sprijazni z izgovorom/obliko, ki je drugačna od tiste, ki jo v svoji zvrsti jezika rabi sam, ali pa sogovorec prilagodi glasoslovni/pregibanjski sistem svoje zvrsti jezika, nemogoče pa je reči, kaj je v takšnih primerih bolj prav in kje so smiselne meje.</p>
               <p xml:id="suss-arhiv-000492.p17">Prilagajanja različnim sistemom je pač povsod dosti. Vendar se moramo zavedati tudi tega, da če rečemo, da se načeloma zdi smiselno, da naj ostali govorci svoj izgovor/rabo našega imena (ali pa imena našega kraja) prilagodijo načinu, na katerega ime izgovarjamo mi, se še vedno postavlja vprašanje, kako daleč gremo lahko v pričakovanju, da bojo ostali govorci pripravljeni in sposobni odstopati od svojega slovničnega sistema zato, ker naše ime izvira iz drugega sistema? Ali lahko tudi oseba s kitajskim imenom realno pričakuje, da bomo njihovo ime izgovarjali s pravimi tonemi? Kaj pa naš novi predsednik Türk? To je odvisno od različnosti sistemov oziroma elementov obeh sistemov, ki se srečujeta, od sposobnosti posameznega govorca, da proizvede posamezno prvino tujega sistema (nekateri slovenski govorci npr. glasu, ki ga ponazarja 'ü', preprosto ne znajo izgovoriti, kaj šele npr. kakšnega kitajskega tonemsko označenega samoglasnika), in kadar je posameznik element tujega sistema sposoben proizvesti, tudi od njegove sposobnosti, da iz sistema v sistem preklaplja v tekočem govoru, kar tudi nikakor ni preprosto. Jasne meje, do kod je pričakovanje prilagajanja sogovorca smiselno, od kod naprej pa ne, vsekakor ni. Gotovo pa se zdi, da je v prilagajanju glasovnih prvin višja kot v prilagajanju pregibanjskih prvin -- tujejezična imena se tipično trudimo izgovarjati podobno, kot jih izgovarjajo v izvornem jeziku, pregibamo jih pa tipično po običajnih slovenskih vzorcih.</p>
               <p xml:id="suss-arhiv-000492.p18">Če sklenemo, župnikov način sklanjanja je vsekakor eden možnih načinov sklanjanja tako zapisanega imena, je tudi način, ki bi bil v knjižnem jeziku, če sklepamo po večinskem vzorcu, pri takem glasovnem okolju pričakovan, in je morda (ne vemo pač, od kod je vaš župnik doma) tudi način, na katerega bi se to ime pregibalo po pravilih njegovega narečja; zato mu ne gre zameriti te "napake". Lahko celo rečemo, da to ni napaka, saj sledi njegovemu ponotranjenemu sistemu sklanjanja takšnih besed/imen. Po drugi strani pa smo rekli tudi, da seveda tudi vi do neke mere upravičeno pričakujete, da se bo župnik -- vsaj če vaš/štajerski način pregibanja pozna -- trudil upoštevati vašo "lastniško" pravico do določitve "pravilnega" izgovora priimka.</p>
               <p xml:id="suss-arhiv-000492.p19">(november 2007)</p>
            </div>
         </div>
         <div type="article" xml:id="suss-arhiv-000493"
              corresp="http://www2.arnes.si/~lmarus/suss/arhiv/suss-arhiv-000493.html">
            <head>Kako pisati odstotne deleže</head>
            <byline>Marina Koglot, Rok Žaucer in Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000493.div1">
               <p xml:id="suss-arhiv-000493.p1">Kako je pravilno napisati odstotni delež? Npr. Podjetje x je objavilo prodajo 20-odstotnega deleža podjetja y. Večkrat sem zasledila zapis 20 %, kar po mojem "pomeni" 20 odstotkov, ne pa da dvajsetodsotni ...</p>
            </div>
            <div type="answer" xml:id="suss-arhiv-000493.div2">
               <p xml:id="suss-arhiv-000493.p2">Za uvod bi razložili, kaj je odstotek (/procent) oziroma kako ga razlaga Slovar slovenskega knjižnega jezika (SSKJ). Torej:</p>
               <p xml:id="suss-arhiv-000493.p3">odstotek -tka: del na sto enakih delov razdeljene celote: snov ima enajst odstotkov primesi; proizvodnja je za sedem odstotkov [7%] večja kot lani / izraziti v odstotkih. ekspr. negotovost z odstotkom upanja z malo upanja // ed. količina, izražena s tem delom: odstotek smrtnosti pada; ugotavljati odstotek alkohola v krvi; povprečni odstotek tolšče v mleku; gnojila z majhnim odstotkom dušika.</p>
               <p xml:id="suss-arhiv-000493.p4">procent -enta: 1. del na sto enakih delov razdeljene celote; odstotek: proizvodnja je za sedem procentov [7 %] večja kot lani / preračunati v procente // ed. količina, izražena s tem delom: ugotavljati procent primesi v snovi 2. mn., žarg. provizija: dobiti, izgovoriti si procente</p>
               <p xml:id="suss-arhiv-000493.p5">Že v slovarskem geslu izvemo, da besedo lahko zapišemo na dva načina, s črkami (odstotek) ali z znakom za odstotek (%). Ob tem se sicer pojavi tudi vprašanje, kdaj se odstotek zapiše z znakom in kdaj z besedo, a se s tem tu ne bomo ukvarjali (odgovora pa -- po svoje niti ne presenetljivo -- ne najdemo v nobenem priročniku, ravno tako ne pri rabi drugih merskih enot, npr. meter / m, kilogram / kg ...).</p>
               <p xml:id="suss-arhiv-000493.p6">Za začetek povejmo, da Slovenski pravopis (2001; SP) svetuje, da znak '%' zapisujemo nestično, torej '75 %'. Čeprav bi morda kdo na podlagi tega že kar sklenil, da naj tudi v besedi 'dvajsetodstoten' ob nečrkovnem zapisu med številko in znakom '%' stoji presledek, bi radi izpostavili dve stvari. Kot prvo omenjamo, da to vodilo ni niti kaj prida praktično, niti v dejanski rabi vsesplošno upoštevano, niti ni način zapisa nevemkako pomemben; slednje je nenazadnje razvidno tudi iz tega, da SSKJ v geslu 'odstotek' nečrkovni zapis ponazarja s stičnim zapisom '7%', v geslu 'procent' pa z nestičnim '7 %' (pri tem gre sicer verjetno za spodrsljaj, ampak pri stvareh, kjer je stvar jasna in tudi pomembna, v SSKJ podobnih spodrsljajev ni zaslediti), pa tudi iz tega, da je Slovenski pravopis v eni zgodnejših izdaj svetoval ravno nasprotno, torej stični zapis (glej http://www2.arnes.si/~lmarus/suss/arhiv/suss-arhiv-000342.html). Kot drugo pa naj omenimo, da je to SP-jevo načelo nestičnosti po vsej verjetnosti predlagano le z mislijo na nečrkovno zapisovanje besede 'odstotek', ne pa z mislijo na nečrkovno zapisovanje besede 'n-odstoten'; na to lahko sklepamo že iz zapisa, ki ga SP svetuje pri črkovnem oziroma deloma črkovnem zapisu, namreč 'dvajset odstotkov' oziroma '20 odstotkov' po SP pišemo s presledkom, 'dvajsetodstoten' oziroma '20-odstoten' pa po SP pišemo prvo skupaj in drugo z vezajem. Nikakor torej ni rečeno, da smemo zaključiti, da bi SP svetoval nestičnost tudi, če rabimo znak '%' v zapisu besede 'x-odstoten'.</p>
               <p xml:id="suss-arhiv-000493.p7">Pravite, da po vašem zapis '20 % deleža' pomeni 'dvajset odstotkov deleža' in ne 'dvajsetodstotnega deleža'. Vsaj če se strinjamo z zaključkom prejšnjega odstavka, potem neposrednega odgovora na to, ali imate -- v luči pravopisnih napotkov Slovenskega pravopisa -- v tem prav ali ne, v SP ne najdemo. Ker sklepanja, na katerem sloni vaše mnenje, niste eksplicirali, in ker se nam zdi, da se da vaše vprašanje interpretirati na dva načina, bomo omenili oba.</p>
               <p xml:id="suss-arhiv-000493.p8">Prva možna interpretacija vašega vprašanja je, da vaše mnenje izhaja iz pravopisnega napotka, da se pridevniki, ki združujejo nečrkovno zapisano število ('20') in črkovno zapisan pridevnik ('odstoten'), pišejo z vezajem, torej '20-odstoten' (in ne recimo '20 odstoten' ali '20odstoten'). Ker SP drugega možnega zapisa takih pridevnikov -- torej s kombinacijo nečrkovnega zapisa števila ('20') in nečrkovnega zapisa besede 'odstoten' ('%') -- ne omenja posebej, lahko o vašem primeru načeloma sklepamo takole. Morda, da SP te možnosti ne omenja, ker je ne dopušča. Lahko pa, da njej primanjkljaj pomeni le, da moramo pri njeni uporabi posplošiti prej omenjeno načelo; ker SP svetuje vezajni zapis '20-odstoten delež', bi torej morda svetoval tudi zapis '20-% delež' (in ne npr. '20 % delež' ali '20% delež'). Sicer se moramo zavedati, da gre pri tem že za našo interpretacijo odsotnosti omembe, ne za ekspliciten SP-jev napotek, in da zato ne moremo pričakovati, da bo stanje enako interpretiral vsak uporabnik SP-ja; kdo drug bo morda sklenil le, da ima s stališča SP pri zapisu v takih primerih očitno povsem proste roke; spet kdo tretji pa, da naj besed kot 'dvajsetodstoten' pač sploh ne zapisujemo z uporabo znaka '%'. Vendar če se za vašim vprašanjem res skriva ideja, da bi na podlagi SP-jevega napotka o vezajnem zapisu pri obliki '20-odstoten' lahko zaključili, da bi SP vezajni zapis (torej '20-%') priporočal tudi za sicer neomenjeno obliko 'nečrkovno število + nečrkovni pridevnik', vam lahko pritrdimo; to se vsekakor res zdi možno (razen če SP ne bi možnosti zapisa takih besed z uporabo znaka '%' preprosto odpisal). Je pa res tudi, da se oblika, kjer vezaj povezuje dva nečrkovna dela, torej '20-%', marsikateremu bralcu zdi čudna.</p>
               <p xml:id="suss-arhiv-000493.p9">Druga interpretacija vašega vprašanja pa je, da vaše mnenje izhaja iz predpostavke, da se znak '%' uporablja samo za nadomeščanje samostalnika 'odstotek', ne pa za nadomeščanje pridevnika 'odstoten'. Tudi pri tem vam moramo dati do neke mere prav. Medtem ko zvezo '20 odstotni delež' ali pa '3 odstotni delež' beremo oziroma interpretiramo brez težav (tj. nas pri branju odsotnost (po SP zahtevanega) vezaja prav nič ne zmoti/zvablja v napačno interpretacijo), zveze '20 % delež' vsaj "s prve" in zunaj konteksta ne preberemo gladko. Iz tega verjetno lahko sklepamo, da vsaj takim slovenskim govorcem/bralcem znak '%' tipično predstavlja le samostalnik, zato za take govorce/bralce zapis '20 %' res pomeni predvsem 'dvajset odstotkov' in ne 'dvajsetodstoten'. Na tej točki bi lahko sklenili, da ta argument potrjuje sklep iz zgornjega odstavka (da naj torej pridevniško rabo pri znaku '%' zapisujemo z vezajem), vendar stvar ni tako preprosta. Tudi ob zapisu '20-% delež' branje vsaj "na prvo" ne zdi gladko; to potrjuje misel, da nam znak '%' tipično predstavlja le samostalnik, neglede na ostale prvine zapisa. In če je tako, potem nobeden od zapisov '20 % delež' in '20-% delež' s stališča jasnosti za povprečnega bralca ni bolj ali manj primeren kot drugi; pri takih bralcih bosta oba povzročila trenuten zastoj pri branju. Da znak '%' tipičnemu bralcu predstavlja le samostalnik, se da nenazadnje sklepati tudi po SSKJ in SP (ker je stanje v SSKJ in SP najverjetneje pač posledica niti ne zavestne odločitve avtorjev); v obeh teh priročnikih je nečrkovni zapis ponazorjen pri samostalniških geslih 'odstotek' in 'procent', ne pa pri pridevniških geslih 'odstoten' in 'procenten' (isto velja za znake 'kg', 'm', 'h' itd., katerih raba je ponazorjena v geslih 'kilogram', 'meter', 'ura', itd., ne pa v geslih 'kilogramski', 'metrski', 'uren' itd.).</p>
               <p xml:id="suss-arhiv-000493.p10">Podobno stanje kot pri znaku '%' se kaže tudi pri nekaterih drugih nečrkovnih merskih znakih. Naprimer, 'h' je znak za časovno enoto; ampak medtem ko bomo tako SP-jev nestični zapis '2 h časa' kot tudi proti-SP-jevski stični zapis '2h časa' (in verjetno celo proti-SP-jevski vezajski zapis '2-h časa') brez težav oziroma zastojev prebrali kot 'dve uri časa', se zdi, da oblike '2h hoja'/'2-h hoja'/'2 h hoja', pri katerih samostalniško branje pač ni mogoče (ker 'dve uri hoja' ne pomeni nič), branje vsekakor otežijo oziroma zavrejo (in to neglede na to, da je branje zapisov 'dvourna hoja' in '2-urna hoja' gladko). Isto velja za npr. bralno neproblematična '2 cm snega'/'2cm snega' nasproti problematičnim '2cm žulj'/'2-cm žulj'/'2 cm žulj' (neglede na neproblematičnost oblik 'dvocentimetrski žulj' in '2-centimetrski žulj'); ali pa za bralno neproblematična '3l vina'/'3 l vina' nasproti vsekakor bolj problematičnim '3l flaškon'/'3-l flaškon'/'3 l flaškon' (neglede na neproblematičnost oblik 'trilitrski flaškon' in '3-litrski flaškon'). [Pravkar opisano velja za take enotske besede, ki se tipično rabijo pregibno -- kamor običajno spadajo tudi besede, ki jih krajšamo z zgoraj omenjenimi kraticami -- ne velja pa za prav vse besede, ki poimenujejo enote. Pri nekaterih, ki so neglede na skladenjsko rabo tipično rabljene v eni sami obliki, npr. 'mega', 'kilo', 'posto', 'centi' ('ta fajl ma 20 kilo/*kilov/*kilotov', 'en fajl od 10 mega/*meg/*megov/*megatov', 'zrasel je za 20 centi/*centijev', 'moj delež je 60 posto/*postojev/*postov/*postotov'), so namreč vsaj nekateri govorci nepregibne rabe že bolj vajeni tudi znotraj levega prilastka, naprimer v internetnih zgledih kot 'en 250 mega fajl'. V teh primerih tudi zapis s kratico verjetno ne bi povzročal bralnih težav oziroma zastojev -- npr. 'en 250k fajl/en 250-k fajl/en 250 k fajl' -- vsaj če bi se na kratično zapisovanje teh enotskih besed bolj navadili, oziroma če bi se npr. znak '%', ki smo ga trenutno po vsej verjetnosti bolj vajeni brati kot kratico za besedo 'procent'/'odstotek', navadili brati kot 'posto'.]</p>
               <p xml:id="suss-arhiv-000493.p11">Omenimo še to, da je konkretno pri vašem primeru dodatna prepreka za potencialno 'pridevniško' branje znaka '%' tudi oblika zveze, v kateri se znak pojavlja, kajti '20 % deleža' prav vsakemu govorcu/bralcu lahko pomeni (tudi) 'dvajset odstotkov deleža'. Ne pomeni pa to, da je to potem tudi edini razlog za oteženo branje, kajti npr. zveze '20 % delež podjetja' s 'samostalniško' rabo znaka '%' niti ne bi mogli brati: 'dvajset odstotkov delež podjetja' ne pomeni nič, tako da bi bilo edino smiselno branje 'dvajsetodstotni delež', pa vendar se tipičnemu govorcu/bralcu, ko naleti na zapis '20 % delež podjetja', branje verjetno za hip ustavi, to pa zato, ker je bil zaveden v 'samostalniško' branje znaka '%', ki pa v tem primeru ni možno.</p>
               <p xml:id="suss-arhiv-000493.p12">Če bo povprečni bralec znak '%' v zapisu '20 % deleža' običajno bral kot 'odstotkov', kot 'odstoten' pa -- če ga bo v to prisililo sobesedilo -- šele po nekakšni samopopravi, smo očitno uporabili zapis, ki povprečnemu bralcu branje otežuje. Ker nam je v običajni komunikaciji cilj besedilo, ki bralcu pozornosti z vsebine ne bo odvračalo z oblikovnimi nenavadnostmi, se da pričakovati, da se bo večina piscev taki rabi odpovedala. Na nek način vidimo tako stanje izpričano tudi v dejanski rabi, kot se kaže skozi besedilni korpus FidaPlus. V korpusu FidaPlus smo iskali niz 'odstotni lastnik' (ki bi zajel 'n-odstotni lastnik' in 'n odstotni lastnik') in '% lastnik' (ki bi zajel 'n-% lastnik' in 'n % lastnik') in pa niz 'odstotni delež' (ki bi zajel 'n odstotni delež' in 'n-odstotni delež') in '% delež' (ki bi zajel 'n-% delež' in 'n % delež'), in prišli do sledečih številk. Uporaba črkovno izpisanega pridevnika je precej bolj pogosta od uporabe znaka za isti pomen. Razmerje je 2054 : 35 v korist 'odstotni lastnik' in 6822 : 292 v korist 'odstotni delež'. V bistvu je razlika tako velika, da bi pojave zapisa z znakom skoraj lahko označili za osamljene primere. Zelo očitno torej po dejanski rabi sodeč raba znaka '%' za pridevnik 'odstoten' ni ustaljena; običajni zapis za pridevnik 'odstoten' je črkovni zapis. Vendar je treba omeniti tudi, da se očitno tistim piscem, ki znak '%' vendarle uporabljajo tudi za pridevnik 'odstoten', zdi brezvezajni zapis 'n % lastnik/delež' bolj običajen kot zapis 'n-% lastnik/delež', kajti med vsemi temi 372 pojavitvami pridevniške rabe znaka '%' najdemo le kakšnih 5 pojavitev vezajnega zapisa, vse ostalo je v obliki 'n % lastnik/delež'. Po eni strani lahko torej sklenemo, da dejanska raba pretežno potrjuje to, kar bi po drugi zgoraj omenjeni interpretaciji izhajalo iz SP-ja, namreč da se znak '%' uporablja samo za samostalnik, ne pa za pridevnik. Po drugi strani pa lahko sklenemo, da ko pa se znak '%' v pridevniški rabi vendarle pojavi, dejanska raba izpričuje praktično samo zapis brez vezaja, kar gre proti temu, kar bi po prvi zgoraj omenjeni interpretaciji izhajalo iz SP-ja. (Pri tem naj omenimo, da so med zadetki na niz 'odstotni lastnik/delež' skoraj vse pojavitve pisane z vezajem, v obliki 'n-odstotni lastnik/delež' in le zelo redke s presledkom/brez vezaja, v obliki 'n odstotni lastnik/delež', torej se pri tej obliki dejanska raba precej tesno ujema z napotki SP-ja.)</p>
               <p xml:id="suss-arhiv-000493.p13">Torej, če '%' že rabimo pridevniško, je po dejanski rabi sodeč bolj običajen zapis s presledkom in brez vezaja (kar gre verjetno proti logiki SP-ja), vendar je pridevniška raba znaka '%' za povprečnega bralca sploh precej neobičajna (in po SP morda niti ni predvidena). Ni pa seveda rečeno, da se na 'pridevniško' rabo znaka '%' ne bi mogli navaditi. Konec koncev dejstvo, da se po vaših opažanjih naleti tudi na zapis '20 % deleža' z nameravanim branjem 'dvajsetodstotnega deleža', kaže, da nekateri pisci verjetno privzemajo, da so govorci/bralci na pridevniško rabo znaka '%' že navajeni, ali pa se jim zdi, da prednost nečrkovnega zapisa odtehta morebitne zastoje v branju. Potrditev tega najdemo tudi v obstoju tega vzorca v korpusu FidaPlus, čeprav je močno v manjšini.</p>
               <p xml:id="suss-arhiv-000493.p14">Predstavili smo vam možne interpretacije SP-ja in stanje v korpusu. Sklenili smo, da če se želi pisec izogniti temu, da bi pri bralcu povzročil zastoj v branju, se bo verjetno odločil za črkovni zapis 'odstoten'. Če pa je piščeva želja po varčevanju s prostorom močnejša od želje po bralcu prijaznem tekstu, ali pa če se mu zdi, da je pridevniško rabo znaka '%' smiselno poskusiti razširiti in s tem bralce nanjo navaditi, se bo moral odločiti, ali slediti sicer še dokaj nerazširjenemu a znotraj te manjšine vendarle močno prevladujočemu zapisu 'n % delež', ali pa poskusiti z zapisom 'n-% delež', ki verjetno sledi logiki SP-ja, se bo pa očitno marsikateremu bralcu na začetku zdel še bolj čuden kot zapis 'n % delež'. Vsekakor po našem mnenju običajno ni najpomembneje to, kaj pišejo priročniki, ampak to, kaj bo večini avtorjevih ciljnih bralcev omogočalo bolj tekoče branje -- kadar seveda avtor nima kakšnega drugega kriterija, ki v dani situaciji prevlada nad kriterijem prijaznosti do bralca. Če se pisec trudi povprečnemu bralcu omogočiti tekoče branje, se bo prilagodil povprečni dejanski rabi, tudi če gre s tem proti priročnikom tipa SP. V vprašanju sicer sprašujete, "kaj je pravilno", pod čimer se običajno razume "v skladu z SP", vendar bi po svoje lahko rekli tudi, da je pravilno vse, kar se v nezanemarljivo veliki meri uporablja, saj se vsaj neki skupini govorcev neka raba očitno zdi dovolj "pravilna" oziroma smiselna, da jo uporabljajo. Pravopisni priročniki so običajno pač konzervativni in včasih v nasprotju z večinsko rabo (podobno kot bo po priročniku z bontonskimi napotki nesprejemljivo kaj, kar je za večino v družbi dejansko sprejemljivo/'pravilno'). Kot primer lahko vzamemo pridevnik 'budimpeški', ki je po SP 2001 edini pravilen, uporabljan pa je približno desetkrat manj pogosto od pridevnika 'budimpeštanski' (primerjali smo samo besedila iz časopisa Delo med leti 2000 in 2007, s korpusom Nova beseda). Po našem mnenju se v takih primerih vsekakor ne da reči, da je "prav" samo tisto, kar piše v SP, tisto, kar se dejansko uporablja, pa je "narobe". SP je pač le en priročnik, zato se, ko se znajdemo v dvomih, splača pogledati tudi dejansko rabo in se tudi na podlagi tega odločiti, kako bomo svoje besedilo oblikovali.</p>
               <p xml:id="suss-arhiv-000493.p15">(november 2007)</p>
               <p xml:id="suss-arhiv-000493.p16">Odgovor je nastal pri predmetu Jezikovnosvetovalni seminar na Univerzi v Novi Gorici</p>
            </div>
         </div>
         <div type="article" xml:id="suss-arhiv-000494"
              corresp="http://www2.arnes.si/~lmarus/suss/arhiv/suss-arhiv-000494.html">
            <head>Kako govoriti z otrokom večjezičnega okolja</head>
            <byline>Rok Žaucer</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000494.div1">
               <p xml:id="suss-arhiv-000494.p1">Sem mati enomesecne deklice. Jaz sem Slovenka, partner (oce) je Italijan, zivimo v Italiji, Jaz se s partnerjem pogovarjam v anglescini. Problem je v tem, da se s partnerjem ne morem pogovarjati v slovenscini, ker je ne zna. Pomembno mi je, da bi moja deklica poleg italijanscine (ki je njen "materni" jezik) znala anglesko, vendar bi rada tudi, da usvoji kaksen slovenski stavek. Kako naj ravnam, da bo moja deklica bolj ali manj znala vse tri jezike? Ali mogoce pretiravam in zahtevem prevec?</p>
               <p xml:id="suss-arhiv-000494.p2">O dvojezicnih otrocih je res mnogo napisanega, primera podobnega mojemu pa nisem zasledila, zato se obracam na vas, v upanju, da vam je moje vprasanje dovolj zanimivo, da boste nanj tudi odgovorili.</p>
            </div>
            <div type="answer" xml:id="suss-arhiv-000494.div2">
               <p xml:id="suss-arhiv-000494.p3">Nekoč smo na podobno vprašanje že odgovarjali. Odgovor je na voljo tu:<lb/>
                  <ref target="#suss-arhiv-000285">Kako ravnati z dvojezičnim otrokom pri dveh letih starosti</ref>.</p>
               <p xml:id="suss-arhiv-000494.p4">Gotovo drži, kot pravite, da je o primerih, kjer imata starša vsak svoj materni jezik in se med sabo sporazumevata v tretjem jeziku, napisanega manj kot o primerih, kjer imata starša vsak svoj materni jezik in se med seboj sporazumevata v enem od teh jezikov (jezik okolja pa je tudi eden od teh dveh jezikov), ali o primerih, kjer imata starša isti materni jezik in se v tem tudi sporazumevata, jezik okolja pa je nek drug jezik. Vendar lahko v luči tega dodamo dve stvari.</p>
               <p xml:id="suss-arhiv-000494.p5">Prvič, čeprav je o primerih, kot je vaš, napisanega manj, gotovo drži tudi, da je takih primerov po svetu vseeno veliko. Na UNG imamo trenutno med sodelavci par, kjer je oče Nemec (s hrvaškimi koreninami), mama Poljakinja, med seboj govorita včasih po poljsko, včasih po angleško, s starejšim otrokom (ki ima zdaj 9 let) pa sta živela v ZDA, na Hrvaškem in zdaj v Sloveniji. Otrok govori poljsko, angleško, nemško in hrvaško, trenutno pa se uči slovenščine... Poljsko se je naučil pretežno iz komunikacije z mamo, nemško iz komunikacije z očetom, angleško iz okolja v ZDA in iz redkejše komunikacije v angleščini med staršema, hrvaško pa pretežno iz okolja na Hrvaškem. In drugič, četudi je o takih primerih nedvomno napisanega manj, to ne pomeni nujno, da je vaš primer treba obravnavati kaj zelo drugače, kot se običajno svetuje pri otrocih, ki odraščajo v klasičnejših dvo- ali večjezičnih okoljih.</p>
               <p xml:id="suss-arhiv-000494.p6">Običajno se privzema, da se z dvo- ali večjezično vzgojo otroku lahko dela le uslugo. Razlogi za to so naslednji: hkratno usvajanje dveh ali več jezikov za otroka ne predstavlja težav (ker ima otrok za usvajanje jezika biološko predispozicijo, na kar število jezikov načeloma nima vpliva); dvo- ali večjezičnost na kognitiven razvoj ne vpliva negativno (če kaj, naj bi bila dvo- ali večjezičnost s tega stališča prednost); dvo- ali večjezičnost je prednost pri razvijanju v osebo, ki nima težav z multikulturnim okoljem, in istočasno ni pomanjkljivost tudi v primeru, da oseba v končni fazi biva v enojezičnem/enokulturnem okolju; ker je med jeziki, ki jih otrok usvaja, skoraj vedno tudi jezik okolja, dvo- ali večjezičnost ne predstavlja težav z vidika vklapljanja v družbo s sociološkega vidika; dvo- ali večjezičnost v življenju lahko pomeni ekonomsko prednost. O teh zadevah si lahko nekaj preberete tule:</p>
               <p xml:id="suss-arhiv-000494.p7">
                  <ref target="http://www.literacytrust.org.uk/talktoyourbaby/Bilingual.html">http://www.literacytrust.org.uk/talktoyourbaby/Bilingual.html</ref>
                  <lb/>
                  <ref target="http://bilingualtalk.blogspot.com">http://bilingualtalk.blogspot.com</ref>
                  <lb/>
                  <ref target="http://www.bilingualbabies.org/modules/news/print.php?storyid=2">http://www.bilingualbabies.org/modules/news/print.php?storyid=2</ref>
               </p>
               <p xml:id="suss-arhiv-000494.p8">Običajni nasvet pri otrocih, ki odraščajo v večjezičnih okoljih, je sledeč. Če želimo, da bi otrok poleg jezika širšega okolja, ki je enak jeziku enega od staršev, usvojil tudi jezik drugega starša, naj starš, čigar jezik ni jezik okolja, z otrokom načeloma striktno govori v svojem jeziku. To načelo lahko seveda posplošimo tudi na situacijo, kjer starša govorita različna jezika in kjer hkrati nobeden od teh dveh jezikov ni tudi jezik širšega okolja; če želimo, da bi otrok poleg jezika širšega okolja usvojil tudi jezika obeh staršev, naj starša z otrokom načeloma komunicirata vsak v svojem jeziku, torej po načelu ena oseba en jezik. Vi bi torej z otrokom načeloma komunicirali v slovenščini, oče bi z otrokom načeloma komuniciral v italijanščini. Seveda je to le načelo, ki naj bi k usvojitvi večih jezikov sicer precej pomagalo, je pa skoraj v vsakem primeru take družine praktično nemogoče, da bi se to načelo udejanjalo popolnoma; v vajinem primeru bo odstop od tega načela gotovo sprožalo dejstvo, da se med sabo pogovarjata v angleščini, in govorne situacije pač niso tako lepo ločene, da bi vedno vključevale le komunikacijo med vami in otrokom ali med očetom in otrokom, ne pa naprimer komunikacije med vsemi tremi, nenadnih sprememb v številu udeležencev komunikacije z dveh na tri itd. In če se pogovarjate vsi trije, boste pač očitno govorili v angleščini, ker se, kot pravite, s partnerjem pač pogovarjata po angleško. Pa vendar, če vi s punčko načeloma govorite v slovenščini, bo slovenščino načeloma usvojila. Morda bo na določeni točki začela odgovarjati v katerem od drugih jezikov, to ni tako redko, smo pa o tem, kako postopati v tem primeru, pisali že v zgoraj omenjenem odgovoru (<ref target="#suss-arhiv-000285">Kako ravnati z dvojezičnim otrokom pri dveh letih starosti</ref>), tako da ne bomo tu ponavljali. K usvojitvi slovenščine bi gotovo prispevalo tudi, če bi otrok sem in tja zašel v Slovenijo, recimo na vikend, teden, mesec ... pri starih starših, če imate kakšno tako možnost.</p>
               <p xml:id="suss-arhiv-000494.p9">Glede na to, kar smo zdaj zapisali -- torej da bi vi z otrokom govorili slovensko, vaš partner pa italijansko -- se vam verjetno postavlja vprašanje, od kod se bo otrok naučil angleščine. To naj vas ne skrbi, kajti če se bosta med seboj pogovarjala po angleško, se bo otrok pač hočeš nočeš učil tudi vajine angleščine. Bo pač usvajal italijanščino iz komunikacije z očetom in iz komunikacije s siršim okoljem, slovenščino iz komunikacije z vami, in angleščino iz izpostavljenosti komunikaciji med vama s partnerjem in iz vsaj občasnih trosmernih komunikacijskih situacij.</p>
               <p xml:id="suss-arhiv-000494.p10">Ob tem pa lahko tudi dodamo, da če bi se vidva s partnerjem sporazumevala npr. po italijansko ali po slovensko, zelo verjetno ni razloga, da vas skrbi za otrokovo angleščino. Z drugimi besedami, če bi bil za to, da se sporazumevata v angleščini, edini razlog to, da skušata poskrbeti za otrokovo angleščino, zelo verjetno za to ni prave potrebe. Ta hip je angleščina v svetu pač lingua franca in zato se je bo otrok naučil tako ali tako, pač skozi formalno šolanje, vsakodnevno življenje itd.</p>
               <p xml:id="suss-arhiv-000494.p11">Ob scenariju, kakršnega smo opisali, bo sicer slovenščina na nek način gotovo hendikepirana, pač že zato, ker bo otrok izpostavljen le enemu govorcu slovenščine in s tem le eni vrsti slovenščine, medtem ko je v slovenskem okolju odraščajoč otrok izpostavljen mnogim vrstam slovenščine, in to v vseh mogočih družbenih situacijah, a temu se pač ne da izogniti (razen če se trudite za to, da bi otrok daljša obdobja, npr. počitnice, preživljal v slovenskem okolju); vendar je otroku tako ali drugače lahko le v korist tudi to, če je po naravni poti, kot je usvajanje jezika od enega od staršev, še nek dodatni jezik usvojil vsaj do neke mere. In seveda bo -- v primerjavi z italijanščino -- na enak način 'omejena' tudi angleščina, saj bo šlo le za angleščino, kot jo govorita vidva s partnerjem, in le za določene življenjske situacije; tudi temu se pač ne morete izogniti.</p>
               <p xml:id="suss-arhiv-000494.p12">Če torej povzamemo: če želite, da otrok usvoji tudi slovenščino, z otrokom govorite slovensko. Dejstvo, da vas partner slovensko ne zna in se vidva med sabo pogovarjata angleško, naj vas pri tem ne moti; seveda se bo zaradi tega dogajalo, da boste tudi vi z otrokom kdaj komunicirali v angleščini, pa nič zato. Načeloma pač poskusite z otrokom govoriti slovensko. (V pomoč otrokovi slovenščini so gotovo lahko tudi obiski slovensko govorečih okolij, stiki s slovenskimi govorci ...) Če se s partnerjem pogovarjata angleško, se bo otrok seveda naučil tudi vajine angleščine (ne zdi pa se, da bi bilo potrebno, da se vidva s partnerjem sporazumevata v angleščini zgolj zaradi cilja otrokovega znanja angleščine; angleščine se bo ob življenju v Evropi danes naučil tako ali tako). Italijanščino pa bo seveda usvojil iz komunikacije z očetom in s širšim okoljem. Težav s to večjezično situacijo otrok načeloma ne bo imel.</p>
               <p xml:id="suss-arhiv-000494.p13">(december 2007)</p>
            </div>
         </div>
         <div type="article" xml:id="suss-arhiv-000495"
              corresp="http://www2.arnes.si/~lmarus/suss/arhiv/suss-arhiv-000495.html">
            <head>Pomen latinskega izreka 'vive ut vivas'</head>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000495.div1">
               <p xml:id="suss-arhiv-000495.p1">Zanima me kaj točno pomeni ta pregovor in če je slovnično pravilno napisan.</p>
            </div>
            <div type="answer" xml:id="suss-arhiv-000495.div2">
               <p xml:id="suss-arhiv-000495.p2">Za pomene in prevode latinskih izrekov se splača pogledali v knjigo Stanka Baniča 'Latinski pregovori, izreki in izrazi' (izdala Državna založba Slovenije 1990), kjer se vaš izrek sicer ne nahaja, v slovar tujk, ki ga žal nimam pri roki, v kakšen podoben priročnik ali pa kar na internet.</p>
               <p xml:id="suss-arhiv-000495.p3">Z Googlom vašega izreka ni težko najti. Najdemo ga naprimer v <ref target="http://en.wiktionary.org/wiki/vive_ut_vivas">Wiki slovarju</ref>, kjer je v angleščino preveden z izrekom "live life to the fullest.", ki naj bi bil tudi popularen angleški izrek (seveda narejen po latinski osnovi). Latinski izrek dobesedno pomeni "živi, da boš lahko živel" (angl. "live that you may live"). Izrek je razložen z besedami 'živi polno življenje brez strahu za morebitnimi posledicami v prihodnosti'. Podobno razlagajo ta izrek tudi druge strani, recimo http://www.proz.com/kudoz/77542</p>
               <p xml:id="suss-arhiv-000495.p4">Izrek naj bi bil popularen plemiški družinski moto. Tako piše v Wiki slovarju, tu pa je povezava na stran z nekaj družinskimi vodili angleških plemiških družin, kjer najdemo tudi vaš izrek. http://freepages.genealogy.rootsweb.com/~jkmacmul/namemeanings-coatofarms/mottoes_F.html</p>
               <p xml:id="suss-arhiv-000495.p5">Izrek se očitno zapisuje, kakor ste ga zapisali tudi vi, torej 'Vive ut vivas.' Ker je izrek celoten stavek, ima veliko začetnico in piko oziroma ju bo imel, če se bo pojavljal kot samostojna poved. Ni pa nujno, da ga obravnavamo kot stavek. Lahko bi namreč dejali, da za takšne izreke veljajo drugačna pravila ... V tem primeru bi pike ter velike začetnice lahko tudi ne pisali. Če vas zanima še kaj bolj konkretnega, nas seveda lahko vprašate, kaj dosti drugega pa vam ta trenutek žal ne znamo povedati.</p>
               <p xml:id="suss-arhiv-000495.p6">(december 2007)</p>
            </div>
         </div>
         <div type="article" xml:id="suss-arhiv-000496"
              corresp="http://www2.arnes.si/~lmarus/suss/arhiv/suss-arhiv-000496.html">
            <head>Kako se izgovarjajo besede 'vreme', 'vlaga', 'vrata'</head>
            <byline>Rok Žaucer</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000496.div1">
               <p xml:id="suss-arhiv-000496.p1">Zanima me, kako se pravilno izgorvarja besede, ki se začno na "v", npr vrat:</p>
               <p xml:id="suss-arhiv-000496.p2">vrata ali urata (oz. wrata), vreme: vreme ali ureme (wreme).</p>
            </div>
            <div type="answer" xml:id="suss-arhiv-000496.div2">
               <p xml:id="suss-arhiv-000496.p3">Odgovor je po svoje preprost, je pa odvisen od tega, za kakšno zvrst slovenščine sprašujete.</p>
               <p xml:id="suss-arhiv-000496.p4">Na to vprašanje smo nekoč že odgovarjali, odgovor si preberite tule:<lb/>
                  <ref target="#suss-arhiv-000077">Kako se izgovarjajo besede 'vlada', 'vreme', 'vlaga'</ref>.</p>
               <p xml:id="suss-arhiv-000496.p5">Načeloma izgovor /vreme/ in /vlada/ po Slovenskem pravopisu (SP) ni predviden, torej naj bi bilo v tako imenovani 'knjižni slovenščini' po SP prav le /ureme/ in /wreme/ oz. /ulada/ in /wlada/. Vendar to še zdaleč ni vse, kar bi se o tem dalo povedati -- nekaj več je povedano že v starem odgovoru, k temu pa dodajmo še naslednje:</p>
               <p xml:id="suss-arhiv-000496.p6">1. V marsikaterem slovenskem narečju ima izgovor /vreme/ oz. /vlada/ gotovo vsaj precej velik delež (če že ni morda edini možen), zato je v slovnicah teh narečij ta izgovor vsekakor v skladu z glasoslovnim sistemom (in je v tem smislu vsekakor 'pravilen').</p>
               <p xml:id="suss-arhiv-000496.p7">Za svoj spontani ljubljanski govor se mi zdi, da se mi pojavljajo vse tri različice, v SP neobstoječa različica /vreme/, SP-jeva različica /wreme/ in v manjši meri verjetno tudi SP-jeva različica /ureme/ -- zadnja različica se mi pred /r/, npr. pri 'vreme', sliši sprejemljivo, pred /l/, npr. pri 'vlada', pa se mi sliši že zelo nenaravno oziroma v mojem narečju verjetno danes neobstoječe (do neke mere sicer zaradi neizogibnih stikov z raznimi narečji težko sodim, ker tudi izgovor /ulada/ poznam, vendar se mi zdi, da le kot različico iz kakšnega drugega/gorenjskega narečja).</p>
               <p xml:id="suss-arhiv-000496.p8">Za svoj spontani ljubljanski govor lahko dodam tudi, da igrata vlogo vsaj še dve stvari. Ena je mesto naglasa. Medtem ko se mi /u/-jevski izgovor načeloma še sliši možno, ko imamo 'vr-' tik pred naglašenim zlogom (npr. /ureme/), se mi /u/-jevski izgovor nikakor ne sliši možen, ko sledi naglašeni zlog šele kasneje v besedi, npr. pri pridevniku 'vremenski' ali samostalnikih 'vremenar', 'vremenoslovje'. Te postavke SP ne omenja, bi se pa s tem verjetno strinjali tudi avtorji SP-ja (čeprav bi seveda še vedno priznavali zgolj možnost izgovora /w/ ne pa možnosti izgovora /v/). Druga postavka pa je v tradicionalnem ljubljanskem govoru to, ali je začetni pisni 'v' del korena besede, kot pri besedah 'vreme', 'vremenski', 'vrata', 'vlada', 'vlak', ali pa je predpona, kot pri besedah 'vriniti' (prim. 'odriniti'), 'vročitev' (prim. 'izročitev'), 'vložiti' (prim. 'priložiti'), 'vloga' (prim. 'priloga'), 'vložišče'. Prve v tem govoru vse poznajo (tudi) /v/-jevski izgovor, druge pa v tradicionalnem ljubljanskem govoru po mojem poznajo samo /w/-jevski in /u/-jevski izgovor, /v/-jevskega pa ne (v raznih drugih narečjih, npr. marsikje na vzhodu, seveda tudi besede iz druge skupine dobijo /v/-jevski izgovor). (Glede te postavke v tradicionalnem ljubljanskem govoru lahko sicer dodamo, da se -- podobno kot se /u/-jevski izgovor korenskega 'v' sliši bolj naravno pred /r/ (/ureme/) kot pred /l/ (/ulada/) -- tudi /v/-jevski izgovor predponskega 'v' sliši manj nemogoče pred /l/ (/vloga/) kot pred /r/ (/vrinek/), čeprav po moje ne eno ne drugo ni tradicionalni ljubljanski izgovor.)</p>
               <p xml:id="suss-arhiv-000496.p9">2. Če bi se trudili ugotoviti dejansko rabo v formalnih položajih v nekem ne ozko narečnem govoru, naprimer v govoru poslancev v parlamentu, bi po vsej verjetnosti ugotovili, da ima tudi v tovrstnem, pogojno recimo nadregionalnem formalnem govoru, izgovor /vreme/ oz. /vlada/ precej velik delež. Pri tej trditvi gre sicer za na moj lastni vtis oprto ugibanje, ker mi kakšni taki podatki niso na voljo, lahko pa za prvo silo tudi sami poslušate poslance, kako govorijo v parlamentu; če je res, da ima v njihovem govoru izgovor /vreme/ oz. /vlada/ nezanemarljiv delež, potem ne moremo reči, da bi izgovor /vreme/ oz. /vlada/ v resničnem življenju ne bil v skladu z vsaj eno od možnih norm nadregionalne formalne slovenščine (oziroma da bi bil v tem smislu 'nepravilen').</p>
               <p xml:id="suss-arhiv-000496.p10">3. Kot smo zapisali že v starem odgovoru (na zgoraj omenjeni strani), izgovor /vlada/ ni v skladu z normo, ki jo za formalni jezik sporoča SP (in v tem smislu v taki različici ni 'pravilen').</p>
               <p xml:id="suss-arhiv-000496.p11">Ampak kot lahko zaključimo iz točke 2. in kot piše že v starem odgovoru, v tem primeru SP ne podaja dejanskih norm, ki v družbi obstajajo v nadregionalnem formalnem govoru, ampak neko, s stališča celotne slovenske govorne skupnosti, umetno normo.</p>
               <p xml:id="suss-arhiv-000496.p12">(Če karikiramo: SP v tem deluje podobno, kot če bi v bontonskem priročniku posplošeno zapisali, da v naši družbi otroci svoje stare starše vikajo. Vikanje svojih starih staršev v slovenski družbi obstaja, ni pa to družbeno splošno veljavna norma oziroma s stališča celotne slovenske skupnosti edina obstoječa norma. Po vsej verjetnosti je delež vikanja lastnih starih staršev sicer precej manjši, kot je delež izgovora /wreme/ oz. /wlada/, pa vendar, osnovni princip posploševanja oziroma poskusa zakoličevanja zgolj ene različice je podoben.)</p>
               <p xml:id="suss-arhiv-000496.p13">Glede 'pravilnosti' s stališča ozko narečnega jezikovnega sistema v marsikaterem slovenskem narečju torej za besede, kot sta 'vreme' in 'vrata', ni dileme. /v/-jevski izgovor je v marsikaterem narečju gotovo sistemski oz. 'pravilen', pravtako tudi /w/-jevski izgovor, vsaj za kakšne govorce kakšnih narečij pa je sistemski oz. 'pravilen' tudi /u/-jevski izgovor. Seveda tudi ni nujno, da se te različice v posameznem narečju med seboj izključujejo, lahko pa se. Očitno kakšni govorci /u/-jevski izgovor tudi zavračajo kot v njihovem jezikovnem sistemu v celoti nemogoč oz. 'nepravilen'.</p>
               <p xml:id="suss-arhiv-000496.p14">Glede tega, ali boste v formalnih položajih uporabljali izgovor z /v/, /w/ ali /u/, je vaša izbira seveda povsem prosta. Če se boste naprimer odločili za izgovor z /v/, vam bo morda sem in tja to v slabo (oziroma kot kršitev njegove norme) štel kak govorec, ki je privrženec obstoja zgolj tistih različic, ki sta ponujeni v SP; če se boste naprimer odločili za izgovor z /u/, pa vam bo, vsaj po Šussovem starem vprašanju sodeč ('mi para živce izgovorjava...'), to v slabo (oziroma kot kršitev njegove norme) štel kak govorec, ki se mu to ne zdi naravno. Kadar se srečuje več jezikovnih različic (kar nikakor ni nenaravno, še posebej ob čeznarečnih stikih), do neke mere niti ni nenavadno, da nas obstoj nam nelastne različice 'moti', ker taka različica pač lahko nasprotuje našemu ponotranjenemu sistemu oziroma jezikovnemu čutu (kar seveda ne opravičuje nestrpnosti). To se dogaja že v spontani rabi, v formalnem jeziku pa pač take občutke verjetno tudi podzavestno še hitreje 'prevedemo' v norme oziroma kar v eno in edino normo, četudi smo z njo morda v manjšini. In ko ima neka skupina (četudi je manjšinska) družbeno moč, lahko poskusi svoje dejanske jezikovne občutke ali pa tudi zgolj namišljene ideje o tem, kako bi nekaj moralo biti, vpeljati kot družbeno splošno veljavne norme tudi s pomočjo predpisovalnih priročnikov, kot je SP.</p>
               <p xml:id="suss-arhiv-000496.p15">(marec 2007)</p>
               <milestone unit="none" rend="horizontal-rule"/>
               <p xml:id="suss-arhiv-000496.p16">kolega Peter me opozarja na problematično točko v odgovoru, ki sem vam ga poslal pred par dnevi (odgovor nad črto). Glede stanja v Slovenskem pravopisu 2001 (SP) sem -- povzemajoč stari Šussov odgovor -- zapisal dvoje. Prvič, da SP za 'knjižno slovenščino' ne omenja možnosti /v/-jevskega izgovora (torej /vreme/, /vlada/) -- to nedvomno drži. (Je pa tak izgovor tako v neformalnih kot formalnih položajih precej pogost ne le v govoru 'običajnih' govorcev, kot sem ugibal že v spodnjem odgovoru, ampak po poročanju Tivadarja (1999) tudi v formalnem govoru poklicnih SP-jevsko šolanih radijskih napovedovalcev, torej je še toliko bolj nenavadno, da ga SP ne priznava kot možnega tudi v 'knjižnem' jeziku.) In drugič, da SP za 'knjižno slovenščino' predvideva /w/-jevski (/wreme/, /wlada/) ali /u/-jevski izgovor (/ureme/, /ulada/). Slednje je deloma sporno; namreč medtem ko SP /w/-jevski izgovor (/wreme/, /wlada/) res nedvoumno navaja kot možen, pa vsaj po eni ubeseditvi iz SP ni ravno jasno, kakšen status pripisuje /u/-jevskemu izgovoru.</p>
               <p xml:id="suss-arhiv-000496.p17">V poglavju Glasovi slovenskega knjižnega jezika (str. 73-74) je /u/-jevski izgovor kot možnost (poleg nezveneče različice od /w/) jasno in glasno omenjen za besede kot 'vsak', za besede, kjer korenski 'v' stoji pred 'l' ali 'r' (torej tudi 'vreme', 'vrata', 'vlada'), pa piše "vendar navadno le /wrana/, /wlak/". Vprašanje je zdaj, kako si bomo raložili ubeseditev "navadno le". Eno tolmačenje je to, da torej izgovor /urana/, /ulak/ (enako /ureme/, /ulada/) po SP nista možna. Drugo tolmačenje, ki privzema, da v tej ubeseditvi beseda "navadno" ni uporabljena po pomoti, pa je to, da je po SP možen tudi izgovor /urana/, /ulak/ (enako /ureme/, /ulada/) -- četudi deloma izjemoma oziroma četudi se po presoji SP navadno ne pojavlja. Za prvo interpretacijo govori to, da če bi SP-jevci možnost /u/-jevskega izgovora res nameravali dopustiti, bi verjetno tak izgovor tudi eksplicitno navedli, kot postopajo marsikje drugje v SP. Za drugo interpretacijo pa govori dejstvo, da bi SP-jevci, če bi res nameravali možnost /u/-jevskega izgovora kategorično izključiti, verjetno eksplicitno zapisali, da je to 'napačno' ali pa 'nepravilno', kot tudi postopajo marsikje drugje v SP. Ker gre nujno za interpretacijo rahlo nejasne ubeseditve (z zelo podobnim argumentom za obe smeri), jo seveda prepuščam vam.</p>
               <p xml:id="suss-arhiv-000496.p18">Dodajam pa, da na nekem drugem mestu (v poglavju Glasovna vrednost črk, str. 138) SP med navajanjem glasovnih vrednosti (torej možnih izgovorov) črke 'v' zapiše tudi tole: "glas /u/ kot prosta varianta za /w/ in njegovo nezvenečo različico v primerih kot ... 'vreti', 'odvreči', ... 'pod vrati', ...". S tem torej SP (kot prosto varianto /w/-jevskega izgovora) vsaj včasih vsekakor dopušča /u/-jevski izgovor tudi v besedah kot 'vreti', 'vreči' in 'vrata', torej v besedah, kjer korenski 'v' stoji pred 'r' (sem gre torej tudi 'vreme'). Ni pa med navedenimi primeri nobene besede, kjer bi začetni korenski 'v' stal pred 'l', torej besed kot 'vlada', 'vlak', 'vleči' (ni pa tak izgovor na tem mestu naveden niti kot neustrezen). Za te besede se lahko žal tudi tu za razkritje SP-jevega pogleda naslonimo le na subjektivno interpretacijo SP-jevega nenavajanja takih zgledov kot možnih kot tudi nenavajanja takih zgledov kot neustreznih.</p>
               <p xml:id="suss-arhiv-000496.p19">(marec 2007)</p>
            </div>
         </div>
         <div type="article" xml:id="suss-arhiv-000497"
              corresp="http://www2.arnes.si/~lmarus/suss/arhiv/suss-arhiv-000497.html">
            <head>O ujemanju zvez z veznikom 'oziroma'</head>
            <byline>Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000497.div1">
               <p xml:id="suss-arhiv-000497.p1">Imam samo še eno vprašanje (kadar boste imeli čas, se nič ne mudi). Če se na primer odločimo, da bomo v nekem besedilu uporabljali moško in žensko slovnično obliko (npr varuh oziroma varuhinja enakih možnosti), kaj se zgodi z glagolom - se navezuje na žensko ali moško obliko? Primer: Varuh oziroma varuhinja enakih možnosti je pristojna (pristojen?) za zagotavljanje.......Je res, da se glagol praviloma ravna po zadnjem samostalniku (v našem primeru je to varuhinja, torej je prav, če zapišemo "je pristojna")?</p>
            </div>
            <div type="answer" xml:id="suss-arhiv-000497.div2">
               <p xml:id="suss-arhiv-000497.p2">Ker ste rekli, da se vam ne mudi dobiti odgovora na zastavljeno vprašanje, smo si za odgovarjanje vzeli malo več časa (oz. smo na vprašanje za nekaj časa celo pozabili). Verjetno pa vseeno niste pričakovali, da si bomo za vaše vprašanje vzeli toliko časa.</p>
               <p xml:id="suss-arhiv-000497.p3">Vprašanje, ki ga postavljate ni enostavno, zanimivo pa je tudi s povsem jezikoslovnega stališča (lahko bi se reklo tudi znanstvenega). Četudi smo o podobnih primerih nekoč že malo razmišljali, žal kakšneg zares jasnega odgovora ne premoremo.</p>
               <p xml:id="suss-arhiv-000497.p4">Vaše vprašanje je povezano z nekaj vprašanji, na katera smo pred kratkim odgovarjali in jih pred par dnevi tudi objavili na naši strani. Dosegljiva so tu:</p>
            </div>
            <div type="reference" xml:id="suss-arhiv-000497.div3">
               <p xml:id="suss-arhiv-000497.p5">
                  <ref target="#suss-arhiv-000374">O ujemanju sestavljenega osebka</ref>.</p>
               <p xml:id="suss-arhiv-000497.p6">
                  <ref target="#suss-arhiv-000388">O ujemanju sestavljenega osebka II</ref>.</p>
            </div>
            <div type="answer" xml:id="suss-arhiv-000497.div4">
               <p xml:id="suss-arhiv-000497.p7">Podobno kot v vašem vprašanju je v zgornjih odgovorih problematično ujemanje s sestavljenim osebkom, kjer se glagol lahko ujema le z enim delom osebka. Drugače kot v vašem vprašanju sestaljeni osebki v zgornjih odgovorih vsebujejo veznik 'in', medtem ko vi sprašujete po vezniku 'oziroma'. Drugačnemu vezniku navkljub se zdi, da je princip ujemanja enak. Kakor je razloženo v zgoraj navedenih odgovorih, je pri teh stvareh težko, če ne kar nemogoče, govoriti o pravilih. Načeloma velja, da se primeri, kjer se glagol ujema z najbližjim delom osebka bolj sprejemljivi od primerov, kjer se glagol ujema z bolj oddaljenim delom osebka. Tako se primera (1) in (3) slišita bolje kakor (2) in (4).</p>
               <p xml:id="suss-arhiv-000497.p8">(1) Varuh oziroma varuhinja človekivih pravic je pristojna ...<lb/>(2) *Varuh oziroma varuhinja človekivih pravic je pristojen ...</p>
               <p xml:id="suss-arhiv-000497.p9">(3) Najbolj pristojen za takšne pritožbe je varuh oziroma varuhinja človekovih pravic.<lb/>(4) *Najbolj pristojna za takšne pritožbe je varuh oziroma varuhinja človekovih pravic.</p>
               <p xml:id="suss-arhiv-000497.p10">Poudariti moram, da je sprejemljivost zgornjih primerov odvisna od intonacije in premorov. Navedene sodbe veljajo za nevtralno intonacijo, kjer je celoten stavek izgovorjen enotno. Če primer (2) izrečemo kot (5) ali (6), se zdi ujemanje s prvim delom sestavljenega osebka vsekakor bolj normalno. (# označuje premor, velikost črk označuje povdarek (velike črke so poudarjene), oklepaj pa tip intonacije - besede znotraj okepaja so izgovorjene z nižjim tonom, malo tišje ter z lastno intonacijo (ločeno od ostalega stavka).</p>
               <p xml:id="suss-arhiv-000497.p11">(5) VARUH # (oziroma varuhinja) # ČLOVEKOVIH PRAVIC je pristojen ... /?? pristojna<lb/>(6) VARUHINJA # (oziroma varuh) # ČLOVEKOVIH PRAVIC je pristojna ... /?? pristojen</p>
               <p xml:id="suss-arhiv-000497.p12">Vendar bi v takem primeru težko govorili o sestavljenosti osebka, saj ima zveza 'oziroma varuhinja' v (5) status vrinka in torej ni enakovreden del stavka. Ko se boste odločali o ujemanju pazite tudi na intonacijo.</p>
               <p xml:id="suss-arhiv-000497.p13">'Oziroma' je netipičen veznik, saj ostali vezniki običajno zahtevajo needninsko glagolsko ujemanje. Tako se obnaša tudi pomensko bližnji 'ali' v (7), kjer bi bilo kakršnokoli drugačno ujemanje nemogoče, recimo v (8), in (9).</p>
               <p xml:id="suss-arhiv-000497.p14">(7) Jutri nas bosta obiskala Janko ali Metka.<lb/>(8) *Jutri nas bo obiskal Janko ali Metka.<lb/> (9) *Jutri nas bo obiskala Janko ali Metka.</p>
               <p xml:id="suss-arhiv-000497.p15">Needninsko ujemanje z 'oziroma' se zdi nemogoče. V vašem primeru je zveza 'oziroma varuhinja' samo dodatna obrazložitev osebka, rekoč, da varuh ni nujno moškega spola. Neednisko ujemanje je nemogoče, ker je govora o eni sami osebi. Imamo namreč enega samega varuha/varuhinjo človekovih pravic. Druga zamišljiva relevantna raba veznika 'oziroma' je kot popravek prej povedanega, kot recimo v primeru (10). Ker je tu zopet govora o eni sami osebi in osebek v bistvu niti ni sestavljen (osebek je v resnici samo 'Pavla', 'Peter' pa je le del nedokončanega stavka), je needninsko ujemanje zopet nemogoče. (Po SSKJ ima 'oziroma' tri pomene/rabe: 's prej omenjenim sestavljenim osebkom' (otroka sta stara 10 oziroma 14 let), s pomenom 'ali' (naročite se lahko na celo zbirko oziroma na posamezne knjige), ali 'za popravek in dopolnilo' ( ko sva prišla oziroma prilezla na vrh))</p>
               <p xml:id="suss-arhiv-000497.p16">(10) Peter oziroma (ne, /pardon, ) Pavla je prišla domov.</p>
               <p xml:id="suss-arhiv-000497.p17">Needninsko ujemanje je torej povsem razumljivo. Problematično ujemanje v spolu pa se zdi najobičajnejše z najbližjim delom osebka, še posebej, če zveze 'oziroma X' ne degradiramo na običajen vrinek, ki bi ga običajno vtaknili med oklepaje.</p>
               <p xml:id="suss-arhiv-000497.p18">Problematika ujemanja s sestavljenimi osebki z drugačnimi vezniki je bolj na široko in z več primeri razločena v obeh navedenih odgovorih. Da se ne bi sedaj tu ponavljal, vam svetujem, da si ju preberete.</p>
               <p xml:id="suss-arhiv-000497.p19">(august 2006)</p>
            </div>
            <div type="reference" xml:id="suss-arhiv-000497.div5">
               <p xml:id="suss-arhiv-000497.p20">Marušič, Franc. 2005. <ref target="#suss-arhiv-000374">O ujemanju sestavljenega osebka</ref>. ŠUSS 2.4.</p>
               <p xml:id="suss-arhiv-000497.p21">Marušič, Franc. 2006. <ref target="#suss-arhiv-000388">O ujemanju sestavljenega osebka II</ref>. ŠUSS 3.2</p>
            </div>
         </div>
         <div type="article" xml:id="suss-arhiv-000498"
              corresp="http://www2.arnes.si/~lmarus/suss/arhiv/suss-arhiv-000498.html">
            <head>Kako sklanjati besedo 'podjetje'</head>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000498.div1">
               <p xml:id="suss-arhiv-000498.p1">Prosim, če mi lahko sporočite pravilen odgovor, in sicer me zanima sledeče: ali je pravilen izraz: analiza dveh podjetij ali analiza dveh podjetji?</p>
            </div>
            <div type="answer" xml:id="suss-arhiv-000498.div2">
               <p xml:id="suss-arhiv-000498.p2">Besedna zveza 'analiza dveh ...' zahteva dopolnilni samostalnik v rodilniku dvojine. Samostalniška dopolnila samostalnikom so načeloma v rodilniku (razen v primeru desnih ujemalnih prilastkov), tu pa imamo pred samostalnikom še števnik, ki vso stvar postavlja v dvojino (rodilnika dvojine in množine sta sicer enakozvočna).</p>
               <p xml:id="suss-arhiv-000498.p3">Kako se sklanja samostalnik 'podjetje', si lahko ogledate tu <ref target="http://besana.amebis.si/pregibanje/pregibaj.asp">http://besana.amebis.si/pregibanje/pregibaj.asp</ref>
               </p>
               <p xml:id="suss-arhiv-000498.p4">Odgovor na vaše vprašanje pa je, da se rodilnik dvojine glasi 'podjetij', vaša besedna zveza pa 'analiza dveh podjetij'.</p>
               <p xml:id="suss-arhiv-000498.p5">'Podjetji' je oblika za imenovalnik in tožilnik dvojine (pa tudi za orodnik množine) tega samostalnika srednjega spola. Obe obliki lahko postavimo v isti stavek in tako skušamo dobiti jasnejšo sliko razlike: 'Dve državni podjetji iz Gorice sta naročili analizo dveh majhnih podjetij iz Tolmina.'</p>
               <p xml:id="suss-arhiv-000498.p6">(december 2007)</p>
            </div>
         </div>
         <div type="article" xml:id="suss-arhiv-000499"
              corresp="http://www2.arnes.si/~lmarus/suss/arhiv/suss-arhiv-000499.html">
            <head>Kako sklanjati 'Sudoku'</head>
            <byline>Sara Bajc, Karmen Brus, Franc Marušič in Rok Žaucer</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000499.div1">
               <p xml:id="suss-arhiv-000499.p1">Mene zanima, kako sklanjamo besedo sudoku, če jo sploh? Ali: pri sudoku-ju, pri sudokuju (pri igri sudoku)?</p>
            </div>
            <div type="answer" xml:id="suss-arhiv-000499.div2">
               <p xml:id="suss-arhiv-000499.p2">Igro z imenom sudoku je sestavil ameriški arhitekt in sestavljalec križank Howard Garns, ime pa je igra dobila na Japonskem. 'Sudoku' je kratica za "Suuji wa dokushin ni kagiru", kar lahko prevedemo kot "števke morajo biti edine" ali "števke se morajo pojaviti le enkrat". Na Japonskem so torej vzeli le prve zloge besed v stavku in naredili novo besedo (http://sl.wikipedia.org/wiki/Sudoku). Na podoben način so nastale tudi slovenske besede oziroma imena 'Tomos' (=Tovarna motorjev Senožeče), 'Nama' (=narodni magazini), 'Naproza' (=nabavno prodajna zadruga) itd.</p>
               <p xml:id="suss-arhiv-000499.p3">Beseda 'sudoku' spada med prevzete besede. Jože Toporišič v Slovenski slovnici (Toporišič, Jože, 2004: Str.131) pravi, da so prevzete besede tiste besede, ki so prišle v slovenski jezik iz tujih jezikov in niso dediščina praslovanščine ali slovenščine. Starejša izraza za pojem prevzeta občna beseda sta tujka in izposojenka. Danes nam izposojenke pomenijo tiste prevzete besede, ki so se popolnoma prilagodile slovenščini v izgovoru, pisavi, pregibanju, skladnji, tvorjenju novih besed ipd. Takih prevzetih besed je veliko, primeri: 'pica pice', 'kultura kulture', 'avto avta', 'miting mitinga' itd. Tujke pa so tiste prevzete besede, ki se slovenskemu jeziku niso prilagodile popolnoma, temveč le v večji ali manjši meri. Večinoma so nepopolno prilagojene zlasti v pisavi, redko v izgovoru in pregibanju, primera: 'jazz jazza', 'rally rallyja' ...</p>
               <p xml:id="suss-arhiv-000499.p4">Intuitivno je beseda 'sudoku' samostalnik moškega spola, tako kot tudi 'iglu', 'emu', 'tabu', 'intervju', 'kanu', 'impromptu', 'urdu' itd. Intuitivno je to samostalnik v ednini ('sudoku je težka stvar'), ne morda množinski samostalnik (*'sudoku so težka stvar', prim. 'karaoke so težka stvar'). Skoraj gotovo je samostalnik 'sudoku' nekaj neživega; to je pomembno zaradi razlike v tožilniku; če je samostalnik živ, sta rodilnik in tožilnik enaka, primer: rod. 'očeta (ni doma)', tož. '(vidim) očeta', če pa je neživ, sta enaka imenovalnik in tožilnik, primer: im. 'stol (je na mizi)', tož. '(vidim) stol'. Moški samostalniki, ki se končajo na -u, se tipično sklanjajo s podaljševanjem osnove, npr. 'intervju intervjuja', 'iglu igluja', 'tabu tabuja', 'kanu kanuja', 'urdu urduja'; tako se sklanjajo vsi samostalniki na -u, ki so navedeni v Slovarju slovenskega knjižnega jezika.</p>
               <p xml:id="suss-arhiv-000499.p5">Naslednje vprašanje je, kako se beseda 'sudoku' izgovarja; 'súdoku', 'sudóku' ali 'sudokú' (poudarek bi načeloma lahko bil na prvem, drugem ali tretjem zlogu), saj bi to lahko vplivalo tudi na sklanjanje. Po najinih opažanjih je v slovenščini prva možnost neobstoječa, medtem ko za drugi dve lahko potrdiva, da sva slišali že obe (možnost 'sudokú' sicer le pri eni govorki, tako da bi lahko šlo s stališča širše govorne skupnosti sicer za zanemarljivo možnost). Kateri izgovor je bolj "pravilen"/ustaljen, je težko reči, oziroma bi lahko dejali, da ob še ne dokončni ustaljenosti izgovora "pravilnost" izgovora za to novo besedo morda še ni dokončno določena; v tem primeru bi raje dejali, da sta glede na dejansko rabo ta hip očitno pravilna dva izgovora, čeprav se zdi brez dvoma bolj razširjen izgovor 'sudóku'.</p>
               <p xml:id="suss-arhiv-000499.p6">Izgovor pa je pomemben zato, ker lahko vpliva tudi na sklanjatvene možnosti. Toporišič pravi (str. 280), da se osnova lahko podaljšuje z -j- neglede na mesto naglasa. Osnovo torej lahko podaljšujemo pri obeh v rabi zasledenih izgovorih: 'sudokú sudokúja' (kot 'intervjú intervjúja') in 'sudóku sudókuja' (kot 'úrdu úrduja'). Dejansko velja tudi, da če je izgovor omenjene besede 'sudokú', torej z naglašenim končnim -u, bomo pri sklanjanju osnovo (zaenkrat govorimo le o izgovoru) nujno podaljševali z -j-. Manj jasno pa je, ali lahko pri naglaševanju na drugem zlogu morda sklanjamo tudi brez podaljševanja osnove, torej 'sudóku sudóka'. Po eni strani obstajajo samostalniki moškega spola, ki se v imenovalniku ednine končajo na nenaglašen -o in pri katerih ta -o v neimenovalniških oblikah odpade (npr. 'ávto ávta', 'évro évra'); v gorenjskih in osrednjih govorih v primerljivih primerih nekaterim samostalnikom moškega spola odpade tudi nenaglašeni -e (npr. 'sonce sonca' (ta samostalnik se v omenjenih narečjih v ednini namreč obnaša kot samostalnik moškega spola)). Če torej iz tovrstnih samostalnikov moškega spola s končnim nenaglašenim -o (in ponekod -e) posplošimo še na samostalnike moškega spola s končnim nenaglašenim -u, potem bomo 'sudóku' sklanjali 'sudóku sudóka'. Po drugi strani pa se zdi, da vsi samostalniki moškega spola s končnim nenaglašenim -u, ki so navedeni v Slovarju slovenskega knjižnega jezika, pri pregibanju -u obdržijo (z izjemo besede 'džiudžicu'/'jiu-jitsu', pri kateri je za rodilnik navedena oblika 'džiudžica'/'jiu-jitsa', vendar je pri tej besedi tudi za imenovalnik navedena brez-u-jevska možnost 'džiudžic'/'jiu-jits', in je torej rodilniška oblika 'džiudžica'/'jiu-jitsa' prav lahko tvorjena na podlagi imenovalniške variante brez -u in gre torej za drugačen primer). Če bomo torej na 'sudóku' posplošili vzorec, ki ga najdemo pri drugih samostalnikih moškega spola na -u, bomo 'sudóku' sklanjali 'sudóku sudókuja'. Na omenjeni možnosti sklanjanja lahko torej gledamo kot na posplošitev z različnih vzorcev: sklanjanje 'sudóku sudóka' odraža posplošitev vzorca, ki ga srečamo pri samostalnikih moškega spola s končnim nenaglašenim -o, sklanjanje 'sudóku sudókuja' pa odraža posplošitev vzorca, ki ga srečamo pri drugih samostalnikih moškega spola s končnim nenaglašenim -u. Prav nič nenavadno ni, da bi nekatere govorce pri rabi besede 'sudoku' vodila ena posplošitev, druge pa druga -- še posebej ob vpeljavi novih tujih besed pač taka dvojnost res ne more biti nepričakovana. Kot bomo videli spodaj, obstoj obeh omenjenih možnosti pregibanja izpričuje tudi dejanska raba na spletu.</p>
               <p xml:id="suss-arhiv-000499.p7">(Omeniti pa velja, da medtem ko se pri samostalnikih na nenaglašeni -u sklanjanje brez podaljševanja (torej 'sudóku sudóka') vsaj nekaterim govorcem zdi možno, pa se pri samostalnikih na nenaglašeni -i to zelo verjetno ne zdi možno prav nikomur: npr. 'kuli kulija', ne *'kuli kula', 'taksi taksija', ne *'taksi taksa'.)</p>
               <p xml:id="suss-arhiv-000499.p8">Sedaj poglejmo še, kakšne možnosti imamo pri besedi 'sudoku' in njenih sklonskih oblikah glede zapisa. Če se odločimo sklanjati 'sudoku sudoka', potem glede zapisa dvoma ni. Tudi če bi 'sudoku' obravnavali kot kratico, še vedno med koren in obrazilo ne bi dodajali vezaja, saj v primeru, da se kratice končajo na samoglasnik, vezaja ne pišemo. Prav tako pa takšna imena raje sklanjamo v navadni pisni obliki lastnih imen, na primer: 'INA INE INI', 'UNESCO UNESCA UNESCU' ali 'Ina Ine Ini', 'Unesco Unesca Unescu' (Slovenski pravopis, odstavek 122).</p>
               <p xml:id="suss-arhiv-000499.p9">Ko sva pogostost sklanjatvenega vzorca 'sudoku sudoka' preverili na slovenskih spletnih straneh (s pomočjo spletnega iskalnika Najdi.si - http://www.najdi.si/), sva našli 38 zadetkov samo za rodilniško obliko. Sklanjanje 'sudoku sudoka sudoku sudoku (pri) sudoku (s) sudokom' je sklanjanje po prvi moški sklanjatvi (tako kot samostalnik 'korak'), vendar v tem primeru brez podaljševanja osnove z -j-. Ker rodilnik ni najbolj pogost sklon, nas majhno število zadetkov ne sme presenetiti, drugih sklonov pa se pač ne da iskati, saj so razen enega vsi istozvočni imenovalniku (vseh zadetkov je na spletu kar 118 929). V korpusu Nova beseda (http://bos.zrc-sazu.si/s_beseda.html) najdemo le 5 zadetkov sklanjatvene paradigme 'sudoku sudoka'. Rezultate povzemava v spodnjih dveh tabelah.</p>
               <p xml:id="suss-arhiv-000499.p10">Število zadetkov ob iskanju z brskalnikom Najdi.si SKLON OBLIKA ŠTEVILO ZADETKOV rodilnik sudoka 38 (od tega le 10 različnih) orodnik (s) sudokom 1</p>
               <p xml:id="suss-arhiv-000499.p11">Število zadetkov v korpusu Nova beseda: SKLON OBLIKA ŠTEVILO ZADETKOV rodilnik sudoka 1 dajalnik sudoku 0 tožilnik sudoku 2 mestnik (pri) sudoku 1 orodnik (s) sudokom 1</p>
               <p xml:id="suss-arhiv-000499.p12">Če se odločimo za sklanjanje 'sudoku sudokuja', pridemo do vprašanja zapisovanja z vezajem ali brez. V Slovenskem pravopisu (str.17) piše, da se vezaj uporablja samo za kratice, torej na primer 'UNG UNG-ja', vendar 'menu menuja' (in ne *'menu-ja') in 'jazz jazza' (in ne *'jazz-a'). Beseda 'sudoku' je v bistvu sicer kratica za "Suuji wa dokushin ni kagiru", torej bi bilo pisanje z vezajem lahko upravičeno, vendar je 'sudoku' primer kratice, katere japonski kratični izvor v slovenščini pač ni prav nič očiten, zato ni razloga, da bi jo v slovenščini obravnavali kot kratico. Podoben primer je tudi beseda 'radar', ki je izvorno kratica za "Radio detection and ranging", vendar njen kratični izvor danes v slovenščini ni prav nič očiten in se zato pač zapisuje brez vezaja, 'radarja' (in ne 'radar-ja'). Za besedo 'sudoku' večina verjetno sploh ne ve, da je kratica, zato je tudi ne zapisujemo kot kratico, pišemo namreč 'sudoku' ne pa 'SUDOKU'. Tudi v korpusu Nova beseda ni najti nobenega zadetka sklanjanja besede 'sudoku' z vezajem. S spletnim iskalnikom Najdi.si sva sicer našli 6 zadetkov, pri katerih je uporabljen vezaj pri obliki za rodilnik edine, vendar morava dodati, da se trije od omenjenih šestih zadetkov nahajajo na straneh istega avtorja, da je vsaj še en dodaten zadetek verjetno povezan s prvimi tremi, prav lahko pa sta tudi druga dva, saj je pri petih zadetkih govora o pomoči oz. programčku za reševanje "sudoku-ja", in da po drugi strani na spletu najdemo 48 pojavitev niza 'sudokuja' brez vezaja. Spodnja tabela prikazuje natančnejši prikaz zadetkov na spletnem brskalniku Najdi.si.</p>
               <p xml:id="suss-arhiv-000499.p13">SKLON OBLIKA ŠTEVILO ZADETKOV rod. sudoku-ja 6 daj./mest sudoku-ju 1 orod. sudoku-jem 1 V to tabelo nista vključena imenovalnik in tožilnik, ker imata oba ničto končnico.</p>
               <p xml:id="suss-arhiv-000499.p14">Ker je pregibanje s podaljševanjem z -j- vsekakor zelo pogosta možnost, za zapis z vezajem pa smo zgoraj ugotovili, da zanj ni pravega razloga (niti sledeč SP-ju niti v luči dejanske rabe), lahko zdaj pogledamo še pogostost stičnega zapisa, torej zapisa brez vezaja. Korpus Nova beseda nima pojavitev besede 'sudoku' v odvisnih sklonih, medtem ko jih s spletnim iskalnikom Najdi.si najdemo kar nekaj.</p>
               <p xml:id="suss-arhiv-000499.p15">SKLON OBLIKA ŠTEVILO ZADETKOV rod. sudokuja 48 daj./mest. sudokuju 8 orod. sudokujem 19 Tudi v to tabelo nista vključena imenovalnik in tožilnik, ker imata oba ničto končnico.</p>
               <p xml:id="suss-arhiv-000499.p16">Četudi razlike morda niso velike, je precej očitno običajnejše stično pisanje sklanjatvenih oblik besede 'sudoku', torej brez vezaja.</p>
               <p xml:id="suss-arhiv-000499.p17">Zadregi s sklanjanjem besede 'sudoku' se načeloma lahko tudi ognemo, recimo tako, da uporabimo besedno zvezo 'pri igri sudoku'. V korpusu Nova beseda je bilo najdenih kar nekaj takšnih besednih zvez, kjer je beseda 'sudoku' neujemalni prilastek: recimo 'križanka sudoku', 'številska zavozlanka sudoku', 'sudoku naloge', 'sudoku tabele' ... Ker s takšnim izmikanjem sklanjanju jezik zapletamo, nisva podpornici takšnega poimenovanja sudokuja. Sudoku je dovolj pogosta beseda v današnjem jeziku, da se jo zdi smiselno povsem vključiti v sistem slovenskega jezika in jo torej obravnavati (in seveda tudi sklanjati) kot običajen samostalnik moškega spola.</p>
               <p xml:id="suss-arhiv-000499.p18">Zgornja obravnava različnih omenjenih možnosti verjetno govori najbolj v prid sklanjanja s podaljševanjem osnove z -j- ter v prid zapisa brez vezaja, se pravi 'sudoku sudokuja', vendar se zdi tudi sklanjanje 'sudoku sudoka' sprejemljivo in izpričano v dejanski rabi.</p>
               <p xml:id="suss-arhiv-000499.p19">(januar 2008)</p>
               <p xml:id="suss-arhiv-000499.p20">Odgovor je nastal pri predmetu Jezikovnosvetovalni seminar na Univerzi v Novi Gorici</p>
            </div>
            <div type="reference" xml:id="suss-arhiv-000499.div3">
               <p xml:id="suss-arhiv-000499.p21">Literatura:</p>
               <p xml:id="suss-arhiv-000499.p22">http://sl.wikipedia.org/wiki/Sudoku</p>
               <p xml:id="suss-arhiv-000499.p23">Toporišič, Jože, 2004: Slovenska slovnica. Maribor: Obzorja.</p>
               <p xml:id="suss-arhiv-000499.p24">Slovenski pravopis, 2001. Ljubljana: ZRC SAZU. Odstavek 122.</p>
            </div>
         </div>
         <div type="article" xml:id="suss-arhiv-000500"
              corresp="http://www2.arnes.si/~lmarus/suss/arhiv/suss-arhiv-000500.html">
            <head>Kako se sklanja beseda 'rja'</head>
            <byline>Sara Adamlje, Irena Jejčič in Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000500.div1">
               <p xml:id="suss-arhiv-000500.p1">Že nekaj časa si zastavljam vprašanje, na katerega ne znam odgovoriti, zato sedaj vas prosim za pomoč.</p>
               <p xml:id="suss-arhiv-000500.p2">Beseda rja, v pomenu povzročitelja bolezenskih znakov na rastlinah. Poznamo več vrst _____(osnovna sistematska enota; osebki, ki se med sabo plodijo in imajo plodno potomstvo...). Je pravilni zapis rj ali rij ali mogoče kaj tretjega.</p>
            </div>
            <div type="answer" xml:id="suss-arhiv-000500.div2">
               <p xml:id="suss-arhiv-000500.p3">Odgovor na zastavljeno vprašanje bomo skušali najprej poiskati na Amebisovi strani (http://besana.amebis.si/pregibanje/), kjer dobimo celotno paradigmo katerekoli besede, ki jo želimo sklanjati ali spregati. Ko sva poizkusili sklanjati besedo 'rja', sva dobili zadetke le za ednino, zato si z Amebisovo "razlago" nisva mogli kaj dosti pomagati. Amebis očitno besedo 'rja' obravnavana samo kot edninski samostalnik, torej da se v dvojini in množini ne uporablja in posledično tudi ne sklanja - tako da bi potemtakem sledeč Amebisu morali v našem primeru napisati: 'poznamo več vrst rje'. V nadaljevanju bomo videli, da prihaja do takšnih razlik med njima zato, ker ima beseda 'rja' dejansko dva (sicer sorodna) pomena. V enem pomenu, je množinska raba težko predstavljiva, pri drugem pa se zdi precej običajna.</p>
               <p xml:id="suss-arhiv-000500.p4">Če pogledamo v elektronsko verzijo Slovarja slovenskega knjižnega jezika (SSKJ), najdemo pod geslom 'rja' naslednji zapis (zna biti, da je v spodaj prilepljenem geslu tudi kakšen nečitljiv znak, originalni zapis si lahko ogledate na tem naslovu http://bos.zrc-sazu.si/cgi/a03.exe?name=sskj_testa&amp;expression=ge%3Drja&amp;hs=1):<lb/>
                  <hi rend="bold">ŕja</hi> ŕje in rjà rjè ž (ŕ; ȁ ȅ)<lb/> 1. rjavkasta prevleka na železnih predmetih, ki nastane zlasti zaradi delovanja vlage, zraka: ostrgati rjo / rja je načela drog; od rje razjedena pločevina; zavarovati avtomobil pred rjo rjavenjem; pren. rja časa je načela njegovo slavo<lb/> 2. glivična bolezen, ki se kaže v obliki temnih peg na rastlinah, sadežih: rja na endiviji, fižolu, nageljnih; škropljenje proti rji ♦ agr. fižolova, grahova rja glivična bolezen na fižolovih, grahovih listih in strokih, ki se kaže v obliki temnih, rjavih prašnatih kupčkov; ribezova rja; žitna rja // bot. glivica, ki povzroča to bolezen: raziskovati rjo.</p>
               <p xml:id="suss-arhiv-000500.p5">Podana sta dva pomena besede 'rja': v prvem pomenu govorimo o železovi, v drugem pa o rastlinski rji (torej o glivični bolezni). V obeh pomenih je 'rja' snovni samostalnik in pomena sta dejansko sorodna. Verjetno je poimenovanje za rastlinske bolezni sekundarno. V terminološkem gnezdu (za znakom ♦) pa je navedenih nekaj vrst te rastlinske bolezni (navezujejo se seveda na drugi pomen) - torej je takšnih bolezni več vrst, zato tudi besedo 'rja' v takem primeru lahko uporabljamo in sklanjamo v množini. V prvem pomenu, ko 'rja' opisuje železovo rjo, težko govorimo o večih vrstah rje, saj je rja ena sama. Besedo posledično uporabljamo le v ednini, gre pač za samoedninski samostalnik. V obeh primerih gre za snovno ime - to je po Toporišičevi definiciji v Enciklopediji slovenskega jezika (1992; v nadaljevanju ESJ; gl. geselski članek z iztočnico 'snovno ime') samostalnik, ki izraža tvar (železo, zemlja, zrak ipd.). Snovnih samostalnikov (mass nouns) v množini načeloma ne uporabljamo (zato je tudi ne najdemo na Amebisovi strani). Vendar, kakor je razloženo tudi v ESJ, množina edninskih snovnih imen pomeni vrste taiste snovi, tako množinske oblike edninski snovni samostalniki vsekakor poznajo. Naprimer: 'več vin' ('Predstavljenih je bilo več vin, med njimi tudi beli pinot, merlot in peneča rebula.'), 'dve vodi' ('Na polici v trgovini sta ostali le še dve vodi: kolonjska in ustna.'), 'več peskov' ('V svoji zbirki hrani več peskov: puščavskega, rečnega, kremenovega in marmornega.') in podobno. Po tej isti logiki je povsem razumljivo, kako lahko uporabljamo samostalnik 'rja' v pomenu rastlinske bolezni v množini, saj nam lahko pomeni več različnih vrst tega tipa bolezni: 'Poznamo več rij: fižolovo, grahovo, ribezovo ...' (na vaše vprašanje sva posredno že odgovorili).</p>
               <p xml:id="suss-arhiv-000500.p6">Sedaj, ko smo ugotovili, da lahko samostalnik 'rja' sklanjamo tudi v dvojini in množini, se lahko posvetimo (pravilni) izgovorjavi oziroma zapisu oblike za rodilnik množine.</p>
               <p xml:id="suss-arhiv-000500.p7">Odgovor sva poiskali v Slovenski slovnici Jožeta Toporišiča (2004; v nadaljevanju SS) in v Slovenskem pravopisu (2001; v nadaljevanju SP). Vidimo, da sodi samostalnik 'rja' v prvo žensko sklanjatev (sem sodijo samostalniki ženskega spola, ki imajo v imenovalniku ednine končnico -a, v rodilniku pa -e; prim. 'lipa' 'lipe', tako tudi 'rja' 'rje'). Toporišič v poglavju z naslovom '1. ženska sklanjatev' poda premene osnove (do katerih pride pri tej sklanjatvi), kjer že pod prvo točko najdemo razlago, ki se tiče tudi našega primera. Definicija med drugim pravi, da se pri osnovah, ki se končujejo na soglasniški sklop r + j (zvočnik + zvočnik), v rodilniku množine pred j vriva neobstojni samoglasnik i: 'zarja' 'zarij'. Torej, če to prenesemo na naš primer, se oblika za samostalnik 'rja' v rodilniku možine po SS glasi 'rij'. Podobno definicijo zasledimo v pravilih SP (SS 2004: 289-290 in SP 2001: 84, § 731, 736).</p>
               <p xml:id="suss-arhiv-000500.p8">Zapis 'rij' deluje rahlo nenavadno, saj nas povleče v izgovor brez začetnega polglasnika, kar pa nikakor ni rodilnik množine samostalnika 'rja'. Začetni polglasnik ostane tudi v rodilniku množine, tako da se 'rij' prebere kot ['әrij] - polglasnik je samoglasnik, ki ga v slovenščini tipično ne zapisujemo, ali pa ga zapisujemo z 'e', kot naprimer drugi 'e' v besedi 'veter' (v fonetični transkripciji se polglasnik zapisuje z okoli obrnjenim e-jem, kar je tudi znak, ki je morda neprepoznaven med zgornjimi oglatimi oklepaji).</p>
               <p xml:id="suss-arhiv-000500.p9">Mogoče nam bo izgovorjava ['әrij] bolj razumljiva, če si pomagamo z izgovorjavo daljših besed, ki se v imenovalniku ednine prav tako končajo na dva zvočnika + samoglasnik, npr. 'Darja' 'Darij', 'burja' 'burij', že zgoraj omenjena 'zarja' 'zarij' ipd. Pri daljših besedah lahko, vsaj po najinem mnenju, lažje ugotovimo zaporedje glasov v besedi pri pregibanju: 'Darja' 'Darij' in ne 'Darji', kar je seveda dajalnik ednine pa tudi imenovalnik dvojine. Samoglasnik pred sklopom '-rja' je v besedi 'Darja' zapisan, medtem ko ga v primeru besede 'rja', kjer je 'r' zlogotvoren, le izgovorimo, in sicer kot polglasnik + r [әr]. Ker je beseda zelo kratka, polglasnika [ә] pa ne zapisujemo, nas izgovor hitro zavede. Polglasnik namreč tipično izgovarjamo precej avtomatsko povsod tam, kjer bi brez njega bila zapisana beseda nezigovorljiva. Zapis 'rij' seveda ni neizgovorljiv, zato ob prvem branju zadevo preberemo brez polglasnika, torej [rij], kar pa seveda ni rodilnik množine samostalnika 'rja'.</p>
               <p xml:id="suss-arhiv-000500.p10">Zelo jasno je odgovor na vaše vprašanje podan v geselskem članku SP z iztočnico 'rja', kjer najdemo neposreden zapis za rod. mn. 'rij' ['әrij] in tudi primer z boleznimi 'rij'; SP oba pomena (v nasprotju s SSKJ) obravnava enako (oz. ju ne loči na železovo in rastlinsko rjo):<lb/> ŕja -e in rjà -è ž, rod. mn, ŕij [ә] snov. (ŕ a e) ostrgati ~o; pojm. škropiti proti ~i; števn. |glivica|.<lb/> Tudi po SP torej ni nikakršne dileme o zapisu samostalnika 'rja' v rod. mn.</p>
               <p xml:id="suss-arhiv-000500.p11">Skušali sva pogledati tudi, kako se obravnavana oblika uporablja. V iskalnika korpusov Nova beseda in FidaPLUS sva vtipkali različne možne zapise, vendar nisva zasledili nobenega zadetka s tem pomenom (torej za rod. mn.). V Novi besedi ima beseda 'rij' le tri zadetke, še ti pa se ne nanašajo na samostalnik 'rja' oziroma to ni rod. mn. samostalnika 'rja', temveč gre v kar dveh primerih za velelnik glagola 'riti', in sicer za drugo osebo ednine, tj. 'rij', npr.: '[...] rij po zemlji [...]'. Zapis 'rji' ima sicer deset pojavitev, vendar je vedno rabljen kot dajalnik ednine. Zvočniški sklop 'rj' pa se pojavlja zgolj kot kratica 'RJ', in sicer v imenu 'RJ Reynolds' ter v primerih, kjer gre za skrajšano ime 'Racman Jaka'. Tudi v FidiPLUS se 'rj' pojavlja (323 zadetkov), tako kot v Novi besedi, le kot kratica, 'rji' pa tudi nima nobenega zadetka za rod. mn. (čeprav je drugačnih pojavitev kar 93). Vtipkali sva tudi besedo 'rje' in našli tudi nekaj primerov, kjer je niz rabljen kot imenovalnik množine, kar potrjuje, da samostalnik 'rja' dejansko uporabljamo tudi v množini. Primer rabe 'rje' v kontekstu: '[...] pšenična listna pegavost, pepelnata plesen, rje, ječmenov listni ožig [...]'; 'žitne rje', 'hruševe rje' ipd. To se nama zdi pomembno poudariti predvsem zato, ker s temi primeri lahko potrdimo, kar smo zapisali že zgoraj. Če obstajajo 'rje' (im. mn.), potem lahko besedo nemoteno sklanjamo naprej, torej obstaja tudi rod. mn.: 'več vrst (žitnih) rij' ipd., na katere Amebisovo sklanjanje ne opozori. (Z Googlom najdemo celo nepravilno sklanjano besedo 'rja' v rod. mn.: *'devet različnih vrst rji'.)</p>
               <p xml:id="suss-arhiv-000500.p12">Glede na definicije, ki sva jih navedli, ter na to, da najdemo v SP pod iztočnico 'rja' tudi zapis za rod. mn. 'rij', je odgovor precej jasen. Samostalnik 'rja' (vsaj v pomenu povzročitelja bolezenskih znakov na rastlinah) lahko čisto brez težav sklanjamo tudi v množini. Obliko za rodilnik množine pa zapišemo kot 'rij', v soglasniški sklop r + j vrinemo neobstojni samoglasnik 'i', kot naprimer v stavku 'Poznamo več vrst rij.' (seveda z izgovorom ['әrij]).</p>
               <p xml:id="suss-arhiv-000500.p13">(januar 2008)</p>
               <p xml:id="suss-arhiv-000500.p14">Odgovor je nastal pri predmetu Jezikovnosvetovalni seminar na Univerzi v Novi Gorici</p>
            </div>
            <div type="reference" xml:id="suss-arhiv-000500.div3">
               <p xml:id="suss-arhiv-000500.p15">literatura</p>
               <p xml:id="suss-arhiv-000500.p16">Slovenski pravopis, 2001. Ljubljana: ZRC SAZU. Odstavek 122.</p>
               <p xml:id="suss-arhiv-000500.p17">Toporišič, Jože. 1992. Enciklopedija slovenskega jezika.</p>
            </div>
         </div>
         <div type="article" xml:id="suss-arhiv-000501"
              corresp="http://www2.arnes.si/~lmarus/suss/arhiv/suss-arhiv-000501.html">
            <head>Raba glagolov 'komunicirati' in 'kontaktirati'</head>
            <byline>Špela Šušanj, Ana Vodopivec, Franc Marušič in Rok Žaucer</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000501.div1">
               <p xml:id="suss-arhiv-000501.p1">V zadnjem času me pogosto "zbode" uporaba besed komunicirati in kontaktirati. Ali sta spodnji uporabi pravilni?</p>
               <p xml:id="suss-arhiv-000501.p2">Za vse nadaljne postopke kontaktirajte Majo.<lb/> Višine obrestnih mer v januarju ne bomo direktno komunicirali saj se je le ta znižala v primerjavi z decembrsko obrestno mero.</p>
            </div>
            <div type="answer" xml:id="suss-arhiv-000501.div2">
               <p xml:id="suss-arhiv-000501.p3">1. Za vse nadaljnje postopke kontaktirajte Majo.</p>
               <p xml:id="suss-arhiv-000501.p4">Za začetek smo pogledali v jezikovne priročnike. V Slovenskem pravopisu (2001, ZRC SAZU) v geslu 'kontaktirati' naletimo na primer, ki ustreza zgoraj navedenemu primeru 'kontaktirati koga', vendar gre za ponazarjanje rabe, ki jo za besedo 'kontaktirati' SP označuje kot 'nepravilno'; pravilna raba po SP je 'kontaktirati z nekom' (npr. 'Za vse nadaljnje postopke kontaktirajte z Majo.') Beseda 'kontaktirati' je sicer označena kot 'knjižno pogovorna'.</p>
               <p xml:id="suss-arhiv-000501.p5">V Slovarju slovenskega knjižnega jezika je beseda 'kontaktirati' označena kot 'pogovorna', kar pomeni, da gre za besedo iz vsakdanje pogovorne rabe (sicer gre to oznako jemati s precej rezerve, saj so del tega slovarja, ki vsebuje besedo 'kontaktirati', pripravljali v zgodnjih 70-ih letih; izšel je leta 1975). V geslu sta navedna primera 'lahko kontaktira' in 'sošolci še vedno kontaktirajo' (torej s pomenom 'so še vedno v kontaktu'), ne zasledimo pa niti primera rabe 'kontaktirati koga' niti 'kontaktirati s kom'; no, najdemo pa zgled slednje rabe v geslu 'kontaktiranje', namreč 'kontaktiranje z ljudmi', ne pa zgleda rabe 'kontaktiranje koga'.</p>
               <p xml:id="suss-arhiv-000501.p6">V korpusu Nova beseda (http://bos.zrc-sazu.si/s_beseda.html) najdemo 211 zadetkov za iskalni niz 'kontaktira*' (s takšnim nizom iskalnik najde vse pojavitve besede 'kontaktirati' v vseh njenih oblikah, tj. 'kontaktiram, kontaktirajo, kontaktiraj ... , kontaktiral, kontaktirala ... , kontaktiranje, kontaktiranju ...'). Med njimi dobimo tudi primere enake rabe, kot jo citirate vi. Recimo: 'Za vzrok izpada signala TV Koper kontaktirajte Oddajnike in zveze RTV SLO ...' ali pa 'Kontaktirala sem izraelskega arhitekta ...'. Nova beseda je korpus večinoma lektoriranih besedil, tako da je obstoj po SP nesprejemljive rabe še toliko bolj nenavaden, oziroma je po drugi strani še toliko bolj nenavadno, da je raba, ki se pojavlja celo v tovrstnih medijih, v SP lahko označena kot nesprejemljiva.</p>
               <p xml:id="suss-arhiv-000501.p7">Pogledali smo tudi v korpus Fida-plus, ki omogoča malo naprednejše iskanje. V njem najdemo 764 pojavitev glagola 'kontaktirati' v vseh možnih oblikah. Od tega se le v 29 primerih pojavlja v zvezi 'kontaktirati KOGA' - iskali smo le takšne zveze, kjer glagolu 'konktaktirati' takoj sledi samostalnik v tožilniku. 29 pojavitev sicer res ni dosti, vendar kot rečeno, to niso vse zveze, kjer se glagol 'kontaktirati' kombinira s tožilniškim predmetom. Za primerjavo smo poiskali še vse zveze, kjer se glagol 'kontaktirati' nahaja neposredno pred predlogom 's/z', teh je 200.</p>
               <p xml:id="suss-arhiv-000501.p8">Sklep: Glede na Slovenski pravopis je raba besede 'kontaktirati', kot jo najdemo v zvezi 'kontaktirajte Majo', 'nepravilna', ni pa 'prepovedana' (SP namreč ločuje med tremi stopnjami odstopanja od pravopisne norme: prepovedano, nepravilno in odsvetovano). Glede na to, da jo omenja, pomeni, da je dovolj razširjena, da so jo pravopisci opazili. Tudi sodeč po korpusu takšna raba vsekakor obstaja, vendar obenem ne moremo trditi, da je posebej pogosta. Je sedemkrat manj pogosta od po SP dovoljene rabe 'komunicirati z nekom'. Neglede na pogostost pa ji obstoja ne moremo oporekati.</p>
               <p xml:id="suss-arhiv-000501.p9">Poglejmo še, zakaj je prišlo do take rabe, kot jo navajate v vašem primeru. Lahko ugibava, da gre morda za prevzem skladenjskega vzorca iz tujega jezika oziroma za dobesedno prevajanje. Glagol 'kontaktieren' v nemščini in glagol 'to contact' v angleščini med drugim pomenita tudi 'kontaktirati', in v obeh jezikih je ta glagol rabljen tudi s premim predmetom, torej analogno slovenskemu vzorcu 'kontaktirajte Majo' ('kontaktieren Maja', 'contact Maja'). Podobno vezljivost ima glagol 'kontaktirati' tudi v italijanščini ("Io ho contatato Gianni"), hrvaščini ("kontaktirati Maju"), francoščini ("contacter Maja") itd. Četudi imajo slovenski glagoli lastne vezljivostne lastnosti, lahko pod vplivom tujega vzorca vezljivost spremenijo, in možno bi bilo, da je do rabe 'kontaktirajte Majo' prišlo kot posledica dobesednega prevajanja iz kakega tujega jezika, pri čemer bi bili nemščina in angleščina med prvimi osumljenci. Vendar se lahko vezljivost seveda spremeni tudi brez oziroma neodvisno od stika s tujim jezikom po analogiji z drugimi prehodnimi glagoli v slovenščini, ki imajo tipično predmet v tožilniku. Kar nekaj sorodnih glagolov se veže s tožilniškimi predmeti, npr. 'poklicati Majo', 'vprašati Majo' itd., tako da ni prav nič očitno, da je vse to nastalo le zaradi stika z nemščino, angleščino ali kakim drugim tujim jezikom. In seveda ni tudi prav nič neobičajno, da se glagol iz tujega jezika sprva prevzame v enem samem vzorcu, npr. kot 'komunicirati s kom', ko postane širše rabljen, pa se (neodvisno od tujega jezika) vzpostavijo še drugi vezljivostni vzorci, npr. 'komunicirati koga'. Dejstvo, da v rahlo zastarelem Slovarju slovenskega knjižnega jezika (v zvezku, kjer je beseda 'kontaktirati', SSKJ povzema rabo le do zgodnjih 70-ih let) raba 'komunicirati koga' sploh ni zabeležena, v novejšem Pravopisu (ta povzema rabo do poznih 90-ih let) pa je, bi torej vsekakor lahko bilo ravno posledica take spremembe besede 'kontaktirati', namreč sprememba iz novoprevzete besede z omejeno gibčnostjo v besedo, ki so ji po ustalitvi govorci po svoji potrebi predelali vzorec rabe. Zanimivo bi bilo seveda videti kak korpus časopisne ali uradniške rabe iz npr. 60-ih let; če je Slovar slovenskega knjižnega jezika ustrezno povzel tedanjo rabo, bi predvidevali, da bi našli samo rabo 'kontaktirati s kom'. In pri tem lahko še dodamo, da če je tako, je stališče Slovenskega pravopisa pri tem, da je raba 'kontaktirati koga' nepravilna, bolj ali manj v duhu običajne prakse preskriptivnih načel uravnavanja jezika: nove oblike se v tovrstnih priročnikih tipično preganja precej dolgo, dokler raba pravopiscev res brezpogojno ne prisili, da tudi novejši rabi priznajo obstoj in pravopisno 'pravilnost' (s stališča sistema slovenščine pa je vzorec 'kontaktirati koga' gotovo ena od možnosti, neglede na to, ali je dejansko v rabi ali ne, kar vidimo tudi po vzorcih glagolov 'poklicati', 'vprašati' itd).</p>
               <p xml:id="suss-arhiv-000501.p10">Tu bi lahko odgovor še malo bolj zakomplicirali. Kot omenja SP, je glagol 'kontaktirati' dvovidski, torej ali nedovršen ali dovršen. Že ob hitrem pregledu primerov iz korpusa opazimo, da je zveza 'kontaktirati z nekom' pogosteje rabljena nedovršno, zveza 'kontaktirati koga' pogosteje dovršno. Na hitro bomo pogledali nekaj primerov in na kratko zaključili s to debato. Zdi se, da je stavek (1) najlažje razumeti nedovršno s pomenom 'včeraj smo imeli (trajajoč) stik z Vitoslavom Turkom'.<lb/> (1) Včeraj smo kontaktirali z Vitoslavom Turkom...<lb/> (Tako rabo izpričuje tudi razlaga besede 'kontaktirati' v SSKJ, namreč 'biti v kontaktu', ne pa 'stopiti v kontakt'.)</p>
               <p xml:id="suss-arhiv-000501.p11">Če bi dali v isti stavek zvezo s tožilnikom, se zdi, da bi stavek prej pomenil 'v tistem času smo navezali stik z Vitoslavom Turkom.'<lb/> (2) Včeraj smo kontaktirali Vitoslava Turka...</p>
               <p xml:id="suss-arhiv-000501.p12">Nedovršnost se da najlažje preveriti s prislovnimi določili časa, ki izražajo trajanje dejanja. Zdi se, da so takšna prislovna določila skoraj nezdružljiva s tožilniškim predmetom ob glagolu 'kontaktirati'.<lb/> (3) *Pol ure je kontaktirala Petra. /*Petra je konktaktirala pol ure.<lb/> (4) Pol ure je kontaktirala s Petrom. /S Petrom je kontaktirala pol ure.</p>
               <p xml:id="suss-arhiv-000501.p13">Dovršnost (glagolskega dogodka) pa je najlažje preveriti z zvezami, ki določijo začetek ali prenehanje dogodka kontaktiranja. Kakor vidimo iz primerov (5) in (6), je sprejemljivost tu ravno obratna. Primer (5) tipično razumemo kot "Potem, ko je poklical Petra, se je odpravil od doma", medtem ko primer (6) precej težje razumemo na ta način; zato se zdi primer (6) skoraj nesprejemljiv, oziroma je sprejemljiv le s pomenom, da se je kontaktiranje in odpravljanje od doma dogajalo sočasno (zato smo v stavek dodali oklepaj 'brez telefona').<lb/> (5) Ko je kontaktiral Petra, se je odpravil od doma.<lb/> (6) *Ko je kontaktiral s Petrom, se je (brez telefona) odpravil od doma.</p>
               <p xml:id="suss-arhiv-000501.p14">No, tole je bilo bolj za pokušino. Skušali smo le pokazati, da sta zvezi 'kontaktirati nekoga' in 'kontaktirati z nekom' po naši intuiciji pomensko različni. (Dejansko je tudi znano, da pomenska razlika s stališča vida v slovanskih jezikih nasploh pogosto sovpada z različnima vezljivostnima vzorcema, namreč s prehodnostjo s premim predmetom napram prehodnosti s predložno zvezo.) Trditi, da je ena od zvez nepravilna (kakor piše v Pravopisu), je v tej luči rahlo nenavadno, saj gre pač za dve pomensko različni zvezi glagola.</p>
               <p xml:id="suss-arhiv-000501.p15">Je pa to stališče prav mogoče razložljivo kot del pogoste prakse preskriptivnih priročnikov, namreč prakse preganjanja novih vzorcev. Če se je glagol 'kontaktirati', ko smo ga v slovenščino prevzeli, namreč res rabil le s približnim pomenom 'imeti stik' (kot smo na podlagi SSKJ špekulirali zgoraj), ne pa s približnim pomenom 'stopiti v stik, vzpostaviti stik', in da se je raba glagola potem razširila tudi na drugi pomen (kar za tovrstne glagole ni neobičajno) in se je posledično seveda zgodila tudi sprememba vezljivostnega vzorca, potem omenjeno stališče Pravopisa prav mogoče predstavlja zgolj splošno prakso označevanja novih vzorcev kot nepravilnih, četudi gre za spremembo z vpeljavo vzorca, ki je sistemsko gledano čisto predvidljiv.</p>
               <p xml:id="suss-arhiv-000501.p16">In od kod taka praksa pravopisnih priročnikov? Razlogov je seveda več, eden je pa verjetno tudi zgolj to, da so sestavljalci tovrstnih priročnikov tipično predstavniki starejših generacij, ki so same hočeš nočeš tudi uporabniki starejših vzorcev in kot take v vlogi predpisovalcev pač dajejo prednost svojemu vzorcu pred drugimi; v tem sociološko gledano niti ni kaj zelo neobičajnega, ravno tako kot ni neobičajno to, da uporabniki novejših vzorcev nimajo nujno veliko posluha za starejše vzorce. Danes lahko tako prav mogoče srečamo govorca (verjetno starejšega), ki v svojem sistemu pozna le vzorec 'kontaktirati s kom' (in za pomen 'vzpostaviti stik' verjetno uporablja kakšno drugačno ubeseditev, ne z glagolom 'kontaktirati'), govorca (verjetno mlajšega), ki v svojem sistemu pozna le vzorec 'kontaktirati koga' (in za pomen 'imeti stike' verjetno uporablja kakšno drugačno ubeseditev, ne z glagolom 'kontaktirati'), kot govorca, ki glagola 'kontaktirati' uporablja v obeh vzorcih (vsaj običajno verjetno z razliko v pomenu); do kakšne mere je posameznik strpen do vzorcev, ki jih ima kakšna druga nezanemarljivo velika skupina govorcev, pa je druga pesem.</p>
               <p xml:id="suss-arhiv-000501.p17">2. Višine obrestnih mer ne bomo direktno 'KOMUNICIRALI' ...</p>
               <p xml:id="suss-arhiv-000501.p18">a) Slovenski pravopis:<lb/> V geslu 'komunicirati' raba, ki jo omenjate, ni zabeležena. Glagol je razložen kot 'sporočati, sporazumevati se'. Če razlago glagola 'komunicirati' s 'sporočati' razumemo tudi kot delitev skladenjskega vzorca, potem lahko sklepamo, da SP predvideva rabo 'komunicirati višino obrestnih mer', saj se glagol 'sporočati' vsekakor lahko uporablja s tožilniškim predmetom (ta raba glagola 'sporočati' je v Pravopisu seveda zabeležena). Vendar ponazoritveni zgledi v geslu 'komunicirati' ob tem ne vsebujejo nobenega takega primera, vsebujejo pa primer z vzorcem 'komunicirati s kom', kar pa potencialno kaže ravno v nasprotno smer, namreč da SP rabe 'komunicirati višino obrestnih mer' ne predvideva.</p>
               <p xml:id="suss-arhiv-000501.p19">b) Slovar slovenskega knjižnega jezika:<lb/> SSKJ v geslu 'komunicirati' ne predvideva vezljivosti, ki jo vi navajate. Kot pomen besede 'komunicirati' navaja dvoje: 'izmenjavati/posredovati misli, informacije' in 'sporazumevati se' (in za nas nerelevantni podpomen 'biti razumljiv', kot v zgledu 'film slabo komunicira z gledalci', kar je sicer samo malo posebna raba že omenjenega pomena, z neživim osebkom), ponazarjalni zgledi pa spet vsebujejo le primere z neprehodnim 'komunicirati', ne pa primerov s prehodnim 'komunicirati' (tj. 'komunicirati kaj').</p>
               <p xml:id="suss-arhiv-000501.p20">c) besedilni korpus Fida plus<lb/> Med skoraj 6000 pojavitvami glagola 'komunicirati' najdemo le dve pojavitvi, kjer glagolu sledi predmet v tožilniku, torej 'komunicirati kaj' ('komunicirati razloge za spojitev' in 'komunicirali so pripravo zdrave in varne hrane').</p>
               <p xml:id="suss-arhiv-000501.p21">Četudi vzamemo v obzir tako starejši SSKJ, novejši Pravopis kot tudi dejansko izpričano rabo v korpusu Fida plus je torej očitno, da je raba, ki jo navajate, vsaj trenutno zelo redka, morda kar tako redka, da tisti dve pojavitvi v Fidi plus s stališča celote govorcev slovenščine ostajata na ravni zanemarljivega šuma oziroma napake. Po Pravopisu bi takšno rabo sicer morda lahko pričakovali, saj naj bi bil eden od pomenov glagola 'komunicirati' kar 'sporočati', ki pa je tipično prehoden glagol. Če bi v vašem primeru zamenjali glagol 'komunicirati' z glaoglom 'sporočati', bi nastal popolnoma sprejemljiv primer 'Višine obrestnih mer ne bomo direktno sporočali'. Vendar četudi v Pravopisu ne zasledimo, da je raba glagola 'komunicirati' v smislu, ki ga vi navajate odsvetovana/napačna/prepovedana, to nikakor ne pomeni, da je dovoljena, prej obratno. Ta raba najverjetneje ni omenjena zato, ker vsaj ob nastanku Pravopisa ni bila dovolj pogosta, da bi jo sestavljalci sploh lahko zaznali in jo imeli s tem priložnost omeniti kot neustrezno. In če pogledamo SSKJ: razlaga s 'sporazumevati se' ne pušča dvoma, da vzorec ne 'komunicirati višino obresti' ni možen, razlaga z 'izmenjavati/posredovati misli, informacije' pa morda na prvi pogled to možnost dopušča, če pač 'misli/informacije' nadomestimo z 'višino obresti' (kar je vsekakor lahko informacija). Vendar se zdi precej bolj verjetno, da naj bi pomen besede 'komunicirati' ne bil samo 'izmenjavati/posredovati', kar bi bi privedlo do možnosti, da 'misli/informacije' nadomestimo z 'višino obresti'; pomen besede bi torej bil vse skupaj, torej 'izmenjavati/posredovati misli, informacije', oziroma z drugimi besedami, pomen besede 'komunicirati' pomen 'misli/informacije' že vsebuje. Če je tako, ni presenetljivo, da vzorca 'komunicirati misli/informacij' nimamo. (Dejansko SSKJ tudi 'sporazumevati se' razlaga s 'izmenjavati/posredovati misli, informacije', pa tudi tu iz tega ne sklepamo, da lahko zato rečemo 'sporazumevati se misli/informacije'. In podobno SSKJ-jeva razlaga glagola 'informirati' kot 'dati informacijo' ne pomeni, da lahko 'varčevalcem informiramo višino obrestnih mer'.)</p>
               <p xml:id="suss-arhiv-000501.p22">Raba, ki jo omenjate, je zelo verjetno nastala zaradi dobesednega prevajanja iz angleščine, kjer je 'communicate' rabljen tudi s premim predmetom oziroma pomeni dobesedno tudi 'sporočiti, prenesti' (tudi 'nalezljiva bolezen' je lahko 'communicable disease'). S tega stališča problem torej ni enak problemu prvega stavka, ki ga navajate kot za vas motečega. Pomen in posledično skladenjski vzorci slovenskega 'komunicirati' in angleškega 'communicate' se sodeč po SSKJ, SP in rabi, kot jo izkazuje korpus Fida plus, za praktično vse govorce slovenščine pač prekrivata le delno.</p>
               <p xml:id="suss-arhiv-000501.p23">Seveda to ne pomeni nujno, da je tako stanje edino možno. Razvoj, ki bi v promet spravil tudi vzorec 'komunicirati višino obrestnih mer', tudi v slovenščini ni nujno nezamisljiv. 'Komunicirati' bi potem lahko pravzaprav pomenilo 'sporočiti/prenesti s pomočjo komuniciranja', in glagole, tvorjene na ta način, tudi v slovenščini imamo; sicer do tovrstnega stanja v slovenščini običajno pridemo tako, da najprej obstaja še oblika s predpono, npr. 'prekomunicirati komu višino obrestnih mer', 'skomunicirati komu višino obrestnih mer', iz česar se včasih "nazaj" razvije še nepredponska različica. Ali pa bi glagol 'komunicirati' kar neposredno spremenil pomen v pomensko ošibljeni 'sporočiti', z ošibljeno povezave z izvornim pomenom 'sporazumevanja'. Mogoče so tiste posamezne rabe le plod dobesednega prevajanja iz angleščine in bi ti govorci ob premisleku tudi sami sklenili, da v slovenščini to ni mogoče, morda pa so ti posamezniki res ponotranjili tudi omenjeni vzorec s pomenom 'sporočiti/prenesti s pomočjo komuniciranja' oziroma spremembo pomena glagola 'komunicirati' v preprosto 'sporočiti'. Karkoli je taki rabi že vzrok: morda bodo te zaenkrat osamljene rabe vzorca 'komunicirati višino obrestnih mer' dovolj vztrajne, da bodo ta vzorec spravile v splošno rabo, morda pa ne. Vsekakor se zdi, da ta hip veliki večini govorcev to predstavlja odstop od sistema, in če se ta vzorec torej pojavlja zanemarljivo pogosto, tudi obravnavanje tega vzorca kot (s stališča splošne slovensko govoreče skupnosti) napačne ni zelo vprašljivo; če se pogostost tega vzorca poveča, pa bomo vsaj za nekaj časa dobili dva tekmujoča sistema rabe besede 'komunicirati' (enega, ki bi rabo 'komunicirati višino obrestnih mer' poznal, in drugega, ki je ne bi), ki bi bila oba dovolj pogosta, da ne enega ne drugega ne bi mogli opisati kot (s stališča splošne slovensko govoreče skupnosti) napačnega.</p>
               <p xml:id="suss-arhiv-000501.p24">Torej, četudi ne Pravopis ne SSKJ takšne rabe ne omenjata (in posledično ne prepovedujeta), lahko sklepamo, da je pravopisci ne bi dopuščali. Raba je zelo verjetno tujega izvora in je očitno trenutno nadvse redka. Po eni strani sicer lahko sklenemo, da ker se takšna zveza kdaj pa kdaj očitno uporabi -- srečali ste jo vi, pa tudi v korpusu smo našli dva primera -- in ker obstoj take rabe tudi s stališča sistemskega spreminjanja vzorcev glagolov v slovenščini ni nujno nezamisljiv, si ne bi hoteli jemati pravice, da ljudi popravljamo; običajno pač sami dobro vedo, kaj jim kakšna stvar pomeni (ob hitrem pisanju in prevajanju sicer govorci seveda sproduciramo tudi stvari, ki jih ob ponovnem branju ne bi sprejeli kot v slovenščini možnih, a tudi spreminjanje pod takimi vplivi je pač vse bolj dejstvo vsakega jezika). Ampak ker je po drugi strani ta raba zelo redka in prek tega gotovo veliki večini uporabnikov slovenščine povsem tuja, jo lahko trenutno iz čisto praktičnih razlogov le odsvetujemo.</p>
               <p xml:id="suss-arhiv-000501.p25">(junij 2008)</p>
               <p xml:id="suss-arhiv-000501.p26">Odgovor je nastal pri predmetu Jezikovnosvetovalni seminar na Univerzi v Novi Gorici</p>
            </div>
         </div>
         <div type="article" xml:id="suss-arhiv-000502"
              corresp="http://www2.arnes.si/~lmarus/suss/arhiv/suss-arhiv-000502.html">
            <head>Ime Tadeja in priimek Dominko</head>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000502.div1">
               <p xml:id="suss-arhiv-000502.p1">Zanima me izvor in pomen imena Tadeja ter priimka Dominko.</p>
            </div>
            <div type="answer" xml:id="suss-arhiv-000502.div2">
               <p xml:id="suss-arhiv-000502.p2">Žal nismo pravi naslov za takšna vprašanja in vam prav dosti ne znamo povedati. 'Tadeja' je zelo očitno ženska verzija imena 'Tadej', ki je zelo verjetno slovenska ustreznica imen 'Tadeo'/'Taddeo', ta pa grškega oz. bibličnega imena ' Thaddeus'. Na spletu se na straneh, ki razlagajo pomene imen, najde kar nekaj variant pomena. Tu jih nekaj citiramo:</p>
               <p xml:id="suss-arhiv-000502.p3">THADDEUS: Possibly means "heart" in Aramaic. In the New Testament Thaddeus is listed as one of the apostles, probably equivalent to the apostle Jude.</p>
               <p xml:id="suss-arhiv-000502.p4"># TADDEO: Italian form of Thaddeus, meaning "given of God."<lb/> # THADDEUS: Greek biblical name of one of the lesser apostles. The name is related to Theodotos, meaning "given of God."<lb/> # THEODOTOS: "God-given." Greek name composed of the elements theos "god" and dotos "given."</p>
               <p xml:id="suss-arhiv-000502.p5">"The meaning of the name Tadeo is Praise. The origin of the name Tadeo is Spanish"</p>
               <p xml:id="suss-arhiv-000502.p6">TADEO: Izvor: aramejščina; pomen: negotovo, verjetno 'čaščeni' ali 'srce'</p>
               <p xml:id="suss-arhiv-000502.p7">(viri: http://www.babynames.com/, http://www.thinkbabynames.com/, http://www.babynames.com.au/, http://www.babynamescountry.com/names/T2.html)</p>
               <p xml:id="suss-arhiv-000502.p8">Strani z razlago pomena lastnih imen najdete zelo enostavno z Googlom. Iščite niz 'names taddeo' in dobili boste celo kup zadetkov. Iz zgornjih razlag sicer ni prav očitno, kaj naj bi ime izvorno pomenilo. Ime je ali grško in pomeni "božji dar", torej grška ustreznica slovenskega imena 'Božidar', ali pa je aramejsko in njegov pomen ni jasen (ali "srce" ali "čaščen"). Iz toliko različnih razlag bi sicer lahko tudi sklepali, da spletni viri niso zanesljivi, a drugih žal nimamo.</p>
               <p xml:id="suss-arhiv-000502.p9">O vašem priimku vam znamo povedati še manj. V Dnevniku enkrat tedensko objavljajo razlage izvora slovenskih priimkov. Članke piše Janez Keber, avtor številnih knjig o imenih. Ker se priimkov loteva po pogostnosti in ker je trenutno pri priimkih, ki so nekje na 150. mestu, boste morali na razlago vašega priimka verjetno počakati še nekaj časa (sodeč po statističnem uradu je vaš priimek 1074. najpogostejši priimek - http://www.stat.si/imena_baza_priimki.asp?ime=&amp;priimek=dominko&amp;spol=). Seveda imajo premnogi priimki tudi številne različice, ki jih seveda ne razlaga vsake posebej, tako da vam do vašega priimka gotovo ni treba čakati 900 tednov, prav kmalu pa verjetno tudi ne bo na vrsti.</p>
               <p xml:id="suss-arhiv-000502.p10">Janez Keber je izvore priimkov razlagal tudi v reviji Slovenija oz. Slovenian magazin, vendar tudi tam vašega priimka še ni obdelal - http://www.geocities.com/boyan65/JKeber1.htm</p>
               <p xml:id="suss-arhiv-000502.p11">Na internetu smo našli še nekaj drugih strani, kjer so razloženi nekateri priimki, vendar nikjer nismo našli razlage za vaš priimek - http://www2.arnes.si/~rzjtopl/rod/viri/priimki.htm</p>
               <p xml:id="suss-arhiv-000502.p12">Takole na blef bi lahko ugibali, da je priimek 'Dominko' povezan z osebnim imenom 'Dominik', približno tako kot je (sodeč po Janezu Kebru) priimek 'Lovrenko' povezan z imeni Lovro, Lavrencij itd. vendar so to le naša ugibanja.</p>
               <p xml:id="suss-arhiv-000502.p13">Za pravi odgovor vam svetujemo, da se obrnete na koga, ki se ukvarja z razlago pomena imen, recimo na Janeza Kebra ali na zgoraj olinčeno Slovensko rodoslovno društvo.</p>
               <p xml:id="suss-arhiv-000502.p14">(junij 2008)</p>
            </div>
         </div>
         <div type="article" xml:id="suss-arhiv-000503"
              corresp="http://www2.arnes.si/~lmarus/suss/arhiv/suss-arhiv-000503.html">
            <head>Kaj pomeni 'audeo vivere'</head>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000503.div1">
               <p xml:id="suss-arhiv-000503.p1">Zanima me, če se stavek "drzni si živeti" (oz. v angleščini: dare to live) v latinščino pravilno prevede kot "Audeo vivere", ali je ta prevod napačen?</p>
            </div>
            <div type="answer" xml:id="suss-arhiv-000503.div2">
               <p xml:id="suss-arhiv-000503.p2">nismo najprimernejši naslov za vaše vprašanje, a vam bomo vseeno skušali na kratko odgovoriti. Kolikor malo znam latinsko in kolikor se da o latinščini izvedeti iz spletnih virov in učbenika, ki sem ga nekoč uporabljal, je prevod 'audeo vivere' prej 'drznem si živeti' kot pa velelnik 'drzni si živeti, ki očitno zanima vas.</p>
               <p xml:id="suss-arhiv-000503.p3">Torej, ker hočemo zamenjati povedni naklon v velelnega, moramo le poiskati pravo obliko glagola 'audere'. Pri tem si lahko pomagamo s stranjo http://en.wiktionary.org/wiki/audeo#latin, kjer so navedene vse oblike tega glagola. Velelniška oblika za drugo osebo ednine v sedanjiku je 'aude'. Ta oblika se pojavlja tudi v latinskem pregovoru 'Sapere aude' - drzni si biti pameten, ki ga pripisujejo Horaciju.</p>
               <p xml:id="suss-arhiv-000503.p4">'Drzni si živeti' bi v latinščini torej bilo 'Vivere aude' (vrstni red besed sledi vrstnemu redu v prej omenjenem pregovoru).</p>
               <p xml:id="suss-arhiv-000503.p5">(junij 2008)</p>
            </div>
         </div>
         <div type="article" xml:id="suss-arhiv-000504"
              corresp="http://www2.arnes.si/~lmarus/suss/arhiv/suss-arhiv-000504.html">
            <head>Vejice v vabilih</head>
            <byline>Irena Jejčič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000504.div1">
               <p xml:id="suss-arhiv-000504.p1">Zanima me, kako se pravilno napiše vabilo. Ali so vejice tako pravilno postavljene:</p>
               <p xml:id="suss-arhiv-000504.p2">Vabimo vas na 13. sejo nadzornega sveta družbe ........, ki bo v petek, dne 10. decembra 2007, ob 15. uri, v sejni sobi.<lb/>Ali se nadzorni svet piše z veliko začetnico?</p>
            </div>
            <div type="answer" xml:id="suss-arhiv-000504.div2">
               <p xml:id="suss-arhiv-000504.p3">Vprašanje sicer začenjate s 'kako se pravilno napiše vabilo', vendar sklepamo, da vas ne zanima, kje naj stoji naslov naslovnika in kje naslov pošiljatelja v uradnem vabilu. O tem in podobnih oblikovnih normah/navadah se lahko podučite v knjigi Stanka Šimenca "Pisno sporočanje za vsakdanjo rabo", ki je nazadnje izšla leta 1996 pri DZS v Ljubljani, ali v kakšnem učbeniku, recimo "Na pragu besedila 4" Martine Križaj - Ortar, ki je izšel leta 2002 pri založbi Rokus.</p>
               <p xml:id="suss-arhiv-000504.p4">Kako pa je z rabo vejic v vašem besedilu? V Slovenskem pravopisu iz leta 2001 (SP) najdemo pod poglavjem, ki obravnava posebnosti rabe vejice v nestavčnih enakovrednih delih, naslednjo definicijo s primeri: "Zveze kot 'v nedeljo, 9. maja, (bo) ...' se redkeje pišejo tudi brez vejic, tj. 'v nedeljo 9. maja (bo)'. Tip kot 'v nedeljo ob 9. uri (bo) ...' se navadno piše brez vejic. Če prvi in drugi primer združimo, se navadno piše takole: 'v nedeljo, 20. maja, ob 17. uri (bo)'." (SP 2001: 36, § 299) Vidimo, da je zadnji primer iz SP primerljiv s primerom iz vašega vabila: '... v petek, dne 10. decembra 2007, ob 15. uri ...' Logika zapisovanja vejice okoli zveze 'dne 10. decembra 2007' izhaja iz tega, da se ta zveza nanaša na isti časovni okvir kot predhodna zveza 'petek' in je potemtakem le nekakšen neobvezen vstavek (dodatno pojasnilo, primerljivo s pristavki). Mogoče nam bo stvar bolj jasna, če si zamislimo primer, v katerem ne nastopajo številke: 'Pri Prešernu, največjem slovenskem pesniku, so se učili vsi kasnejši pesniški rodovi.' (SP 2001: 36, § 301) Znotraj prej določenega časovnega okvira ura ('ob 15. uri'), za razliko od datuma, določa bolj specifičen čas, zato v primeru, ko dodatnega določila dneva ne ponavljamo, vejice ne pišemo, torej 'v petek ob 15. uri' ali '10. decembra ob 15. uri'.</p>
               <p xml:id="suss-arhiv-000504.p5">Naj se na kratko ustavimo še pri prvi in zadnji vejici v vašem vabilu. Prva vejica, ki stoji pred veznikom 'ki', loči nadredni stavek od odvisnega (SP 2001: 38, § 325); njena postavitev je po SP obvezna. Manj očitna pa je zadnja vejica. Ta vejica bi lahko zaključila oziralni stavek, vendar bi potem pričakovali, da bo to prislovno določilo kraja v drugačnem sklonu: 'vabimo vas ... v sejno sobo'. Po drugi strani bi lahko trdili, da je vejica tam nujna, saj uvaja pojasnjevanje, kje se bo seja odvijala. Za takšne dele stavka velja, da lahko neposredno za vejico -- ne da bi spremenili pomen sporočila -- vstavimo istovrstna pojasnjevalna veznika 'in sicer' ali 'in to', pred katerima vedno stoji vejica, saj podajata, kot navaja Jože Toporišič v Slovenski slovnici (2004; v nadaljevanju SS), samosvoje dodatno pojasnilo (SS 2004: 441). Primer iz SS: 'Nenadoma so ga prišli iskat, in to ob treh ponoči.' (isto) Se pa pri tem postavlja tudi vprašanje, ali je ta zgled res primerljiv s primerom iz vabila ('... ob 15. uri, (in to/in sicer) v sejni sobi'). Zdi se namreč smiselno trditi, da je v primeru iz vabila to dodatno pojasnilo namreč dejansko obvezno, saj je podatek o kraju seje načeloma nujen; v tem primeru pri podatku o uri torej v resnici ne bi šlo za dodatno pojasnilo, in zato vejic ne potrebujemo na obeh straneh. V zgoraj obravnavanem zgledu, ki je zelo podoben vašemu, SP pred '(bo)' (torej za navedbo ure) vejice ne zapiše: 'v nedeljo, 20. maja, ob 17. uri (bo)'. Ker se zdi to smiselno in ker je nadalje 'v sejni sobi' le predložno prislovno določilo kraja, ki ga ne zamejujemo z vejicami, se zdi, da je zadnja vejica v vašem primeru odveč. Podobno običajno ne bomo pisali vejice v primerih 'Seja bo v ponedeljek v predsednikovi pisarni.', 'Kolo je popravljal do osmih zvečer v sosedovi garaži.', 'Italijanščino se je rada učila zvečer v kuhinji.' itd.</p>
               <p xml:id="suss-arhiv-000504.p6">Vrnimo se k istovrstnima pojasnjevalnima veznikoma. Da bi ugotovili, ali smo vejici znotraj opisa časa postavili prav, bi dejansko lahko (čeprav po tem ni nobene potrebe!) tudi neposredno za drugo in tretjo vejico v vabilu vstavili veznik 'in to'/'in sicer', saj tudi v teh primerih uvajamo pojasnjevanje, namreč datum in čas. Torej: '...v petek, (in sicer) dne 10. decembra 2007, (in sicer) ob 15. uri'. Vendar iz navedenih pravil in zgledov vidimo, da so si tudi pravila SP med seboj nasprotujoča. Po eni strani naj se ne bi pisalo vejice med določitvijo dneva in določitvijo ure, tj. v primerih kot '16. decembra ob 15. uri', po drugi strani pa naj bi se pisalo vejico povsod, kjer lahko damo vmes veznik 'in sicer' (ker pred tem veznikom pač običajno napravimo premor, kar v pisavi ponazorimo z vejico), torej '16. decembra, in sicer ob 15. uri'. Oba navedena primera bi torej lahko bila pravilna.</p>
               <p xml:id="suss-arhiv-000504.p7">Za konec še nekaj o rabi velike/male začetnice pri zvezi 'nadzorni svet'. Kot lahko vidimo v SP, pišemo pri stvarnih občnih imenih z malo začetnico med drugim tudi vrstna poimenovanja organov (odborov, komisij, svetov, delegacij ipd.), kadar ne mislimo na njihova uradna imena, npr. 'odbor za pospeševanje slovenščine na neslovenskih univerzah.', 'Na občnem zboru društva so izvolili komisijo za sklepe' in podobno. Take izraze pišemo z veliko začetnico le, ko so mišljeni kot povedi, denimo v poštnih naslovih, v napisih na pisarniških vratih, ali ko gre za enakoglasna imena delovnih skupnosti (SP 2001: 20, § 146). V to kategorijo lahko uvrstimo tudi zvezo 'nadzorni svet'. Sami ste v pravilnost rabe velike oz. male začetnice najverjetneje podvomili zato, ker dejansko obstaja dvojnost zapisa, to pa zato, ker se to večbesedno poimenovanje lahko rabi kot lastno ali kot občno ime. Kot lastno ime ga rabimo, ko mislimo na uradni naslov oziroma na ime organizacije, ustanove, delovnega telesa ipd. Kakšna so uradna imena nadzornih svetov, ne vemo, verjetno kar 'Nadzorni svet Krke d.d.', 'Nadzorni svet Skupine Mercator' itd. Če je to res, potem imamo razlog za pisanje velike začetnice tudi v vašem primeru -- sklepamo namreč, da pike nadomeščajo ime podjetja. Vendar se zdi, da v takšnih primerih 'nadzorni svet' tipično pomeni le vrsto organa, ki ga ima vsako podjetje, zato se zdi mala začetnica enako primerna. O tem si lahko nekaj preberete tudi v arhivu ŠUSS-ovih vprašanj z odgovori, ki so že obravnavala sorodne primere, in sicer na sledečih naslovih:</p>
               <p xml:id="suss-arhiv-000504.p8">
                  <ref target="#suss-arhiv-000007">http://www2.arnes.si/~lmarus/suss/arhiv/suss-arhiv-000007.html</ref>
                  <lb/>
                  <ref target="#suss-arhiv-000008">http://www2.arnes.si/~lmarus/suss/arhiv/suss-arhiv-000008.html</ref>
                  <lb/>
                  <ref target="#suss-arhiv-000009">http://www2.arnes.si/~lmarus/suss/arhiv/suss-arhiv-000009.html</ref>
                  <lb/>
                  <ref target="#suss-arhiv-000011">http://www2.arnes.si/~lmarus/suss/arhiv/suss-arhiv-000011.html</ref>
                  <lb/>
                  <ref target="#suss-arhiv-000012">http://www2.arnes.si/~lmarus/suss/arhiv/suss-arhiv-000012.html</ref>.</p>
               <p xml:id="suss-arhiv-000504.p9">Naj še enkrat ponovimo. Vabilo bi mi napisali takole:<lb/> Vabimo vas na 13. sejo nadzornega sveta družbe ..........., ki bo v petek, dne 10. decembra 2007, ob 15. uri v sejni sobi.<lb/> Pri čemer vam svetujemo, da se sami prepričate, ali je zveza 'nadzorni svet' v vašem primeru dejansko lastno ime tega sestankujočega organa (in če je, da se sami odločite, ali boste organ poimenovali po njegovem lastnem imenu ali po njegovem občnem/funkcijskem nazivu; meja med enim in drugim sicer ni prav jasna).</p>
               <p xml:id="suss-arhiv-000504.p10">(junij 2008)</p>
            </div>
            <div type="comment" xml:id="suss-arhiv-000504.div3">
               <p xml:id="suss-arhiv-000504.p11">Zahvaljujem se vam, ker ste tako natančno in obsežno odgovorili na moje vprašanje.</p>
            </div>
            <div type="reference" xml:id="suss-arhiv-000504.div4">
               <p xml:id="suss-arhiv-000504.p12">Odgovor je nastal pri predmetu Jezikovnosvetovalni seminar na Univerzi v Novi Gorici</p>
               <p xml:id="suss-arhiv-000504.p13">Reference:</p>
               <p xml:id="suss-arhiv-000504.p14">
                  <ref target="#suss-arhiv-000007">Kako se pišejo besede 'vlada', 'ustavno sodišče' in 'ustava'</ref>.</p>
               <p xml:id="suss-arhiv-000504.p15">
                  <ref target="#suss-arhiv-000008">Kako se pišejo imena zakonov</ref>.</p>
               <p xml:id="suss-arhiv-000504.p16">
                  <ref target="#suss-arhiv-000009">Kako pisati 'nadzorni svet', 'uprava delniške družbe' ...</ref>.</p>
               <p xml:id="suss-arhiv-000504.p17">
                  <ref target="#suss-arhiv-000011">Kako se piše 'Javno podjetje Vodovod kanalizacija d.o.o.'</ref>.</p>
               <p xml:id="suss-arhiv-000504.p18">
                  <ref target="#suss-arhiv-000012">Kako se piše 'Javno podjetje Vodovod kanalizacija d.o.o.' (nadaljevanje)</ref>
               </p>
               <p xml:id="suss-arhiv-000504.p19">Martine Križaj - Ortar. 2002. Na pragu besedila 4. Založba Rokus.</p>
               <p xml:id="suss-arhiv-000504.p20">Slovenski pravopis, 2001. Ljubljana: ZRC SAZU. Odstavek 122.</p>
               <p xml:id="suss-arhiv-000504.p21">Toporišič, Jože, 2004: Slovenska slovnica. Maribor: Obzorja.</p>
            </div>
         </div>
         <div type="article" xml:id="suss-arhiv-000505"
              corresp="http://www2.arnes.si/~lmarus/suss/arhiv/suss-arhiv-000505.html">
            <head>Vejica med pridevniki</head>
            <byline>Barbara Benčina, Ivana Vekjet in Franc Marušič</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000505.div1">
               <p xml:id="suss-arhiv-000505.p1">pregledala sem vaš arhiv in našla podobne težave z vejicami, kot je tudi moja, a kljub temu popolnega odgovora nisem našla.</p>
               <p xml:id="suss-arhiv-000505.p2">Zanima me, kako je z vejico v tem primeru:<lb/> a) V svojem drugem, bolj obširnem delu, je avtor ugotovil, da...<lb/> b) V svojem drugem, bolj obširnem delu je avtor ugotovil, da...<lb/> Sama se bolj nagibam k pravilnosti primera a), a nisem prepričana.</p>
            </div>
            <div type="answer" xml:id="suss-arhiv-000505.div2">
               <p xml:id="suss-arhiv-000505.p3">Razumeva vašo dilemo, saj sva se po glasnem branju vašega primera tudi sami znašli pred podobno težavo.</p>
               <p xml:id="suss-arhiv-000505.p4">Naj vam za začetek ponudiva (kot ste že v vprašanju napisali) možnost, da si lahko nekaj o podobnih primerih preberete v ŠUSSovem arhivu, konkretneje na <ref target="#suss-arhiv-000019">tem naslovu</ref>. V odgovoru na podobno vprašanje smo razložili, da tam vejice Pravopis ne predvideva. Seveda pa ima tudi vaše vprašanje nekaj svojih posebnosti, o katerih bova še nekaj dodali.</p>
               <p xml:id="suss-arhiv-000505.p5">Ponovno, Slovenski pravopis (2001, v nadaljevanju SP) v primerih, kot je vaš, ne predvideva vejic med prislovnim določilom in preostalim stavkom. Vejice med 'delu' in 'je' torej ne bi smelo biti, kakor je ni v vašem primeru b). Vašo poved sva podrobneje preučili in skušali ugotoviti, kaj povzroča težave.</p>
               <p xml:id="suss-arhiv-000505.p6">Vaša poved je sestavljena iz glavnega in odvisnega stavka. V glavnem stavku se nahajajo prislovno določilo, povedek in osebek. Pred "vprašljivo" vejico se nahaja prislovno določilo kraja (po katerem se vprašamo z vprašalnico: Kje je ugotovil?), desno od njega pa preostali del stavka. Vejice za (nestavčnim) prislovnim določilom ne pišemo. V SP ni pravila, ki bi jo zapovedovalo. Poskusimo si to pravilo predstavljati na lažjem in enostavnejšem primeru:<lb/> (1) V Novi Gorici je Uroš ugotovil, da ...</p>
               <p xml:id="suss-arhiv-000505.p7">Med prislovno določilo in pomožni glagol vejice nismo postavili. Ne glede na kompleksnost prislovnega določila (v vaši povedi je le-to zloženo) ga od povedka torej ne ločujemo z vejico, ker v SP ne obstaja pravilo, ki bi to določevalo. Seveda lahko sestavimo primer, v katerem bi med prislovnim določilom in presotalim stavkom vejica morala biti, vendar je to le v primerih, ko je vejica tam nujna zaradi kakih drugih razlogov. Če ima prislovno določilo kraja v sebi oziralni stavek, ki ga vedno zamejimo z vejicami, bo ena od vejic pač sovpadla z mejo celotnega prislovnega določila. Vendar ponovno, vejica v (2) ne ločuje prislovnega določila od ostalega stavka temveč le oziralni stavek znotraj prislovnega določila od preostalega prislovnega določila.<lb/> (2) Na vrhu hriba, ki sta ga ravno preplezala, je Peter pokazal Pavlu svojo parcelo.</p>
               <p xml:id="suss-arhiv-000505.p8">Pa v nadaljevanju poglejmo, zakaj nas kljub drugačnim navodilom pravopisa mika, da bi na tem mestu v vaši povedi postavili vejico. Vejica je nekakšna pisna ustreznica premoru. SP pravi, da "[...] najkrajše premore zaznamujemo z vejico. Če govorimo počasi, delamo tudi premore, ki jih z ločili ne zaznamujemo. Pri hitrem govorjenju se dolžina premorov krajša, premori lahko tudi docela izginejo (najprej taki, ki bi jih zaznamovali z vejico, včasih pa tudi s končnimi ločili). Vendar je govorjenje brez premorov težje razumeti in zapisovati. [...] Sorazmerno izrazite premore delamo še pri dostavkih, pristavkih, vrivkih in podobnem, kar zaznamujemo z vejicami. [...]" (SP 2001, § 478).</p>
               <p xml:id="suss-arhiv-000505.p9">Zakaj imamo torej pri glasnem branju vašega primera občutek, da je vejica nujna? Če primer preberemo na glas, bi drugo vejico postavili zaradi intonacije, premora. Vejica je, kot beremo v SP, namreč grafično znamenje za najkrajšo pavzo. V postavitev druge vejice nas torej vleče izgovorjava, kar SP (kot navedeno zgoraj) priznava. Vendar obenem v SP ne najdemo nobenega pravila, ki bi prislovna določila kraja od ostalega dela povedi ločevalo z vejico, kar je seveda smiselno, saj smo videli v primeru (1), da na tem mestu ni vedno premora.</p>
               <p xml:id="suss-arhiv-000505.p10">Stava vejice je vsaj deloma odvisna tudi od načina oziroma okoliščin uporabe: ali je neko besedilo namenjeno bralcem ali je namenjeno javnemu branju in ima torej dejansko poslušalce. Ker je vaša poved verjetno namenjena pisnemu sporočanju, vejico odsvetujeva. Če pa se odločite pisati proti pravopisnim pravilom, Vam z upanjem, da imate za to dobre razloge, priporočava temeljit premislek. Po SP bi bila vejica v vašem primeru lahko legitimna, ker vejica označuje neko mejo znotraj stavka oziroma ker vejica bralcu sugerira, naj na tem mestu pri branju naredi premor. V kolikor je besedilo, iz katerega je poved izpisana, namenjeno govornemu sporočanju in tako služi kot opora za predstavitev/govorni nastop ipd., se zdi vejica še toliko bolj upravičena. Z njo je branje namreč lažje, poslušalcem pa celotno besedilo prijetnejše. Poudarjava pa, da bi v tem primeru kršili pravopisna pravila in morda tudi zmedli tistega, ki bi besedilo bral, če bi ta pričakoval, da bodo vsa ločila v besedilu sledila le določilom SP.</p>
               <p xml:id="suss-arhiv-000505.p11">Če povzameva: zapis, ki ste ga navedli kot primer a), bi lahko imeli za primeren v primeru, da ga uporabljate v govornem sporočanju. Tako postavljeni vejici sta namreč grafični znamenji, ki ustrezata glasovnemu premoru med branjem. Zapis pod primerom b) pa ustreza pravopisu in je tako primernejši v pisnem sporočanju.</p>
               <p xml:id="suss-arhiv-000505.p12">Z upoštevanjem vsega zgoraj ugotovljenega Vam torej lahko napiševa, da je Vaše nagibanje k pravilnosti primeru a) zaradi izgovorjave popolnoma razumljivo in vsekakor legitimno glede na SP, istočasno pa lektorji, ki sledijo SP, v zapisanem tekstu vejice tam ne bi dovolili.</p>
               <p xml:id="suss-arhiv-000505.p13">Da bi se izognili težavam z vejicami, bi lahko vaš stavek zapisali tudi kako drugače. Lahko bi na primer zapisali takole:<lb/> (3) V svojem drugem delu, ki je bolj obširno (od prvega), je avtor ugotovil, da ...</p>
               <p xml:id="suss-arhiv-000505.p14">Tu vejici obdajata oziralni odvisni stavek, ki je vedno obdan z vejicami. Še ena možna sprememba vašega stavka zajema stopnjevanje pridevnika. Pridevnik 'obširen' bi namreč lahko stopnjevali drugače. Na spletni strani http://besana.amebis.si/pregibanje/ je primernik pridevnika 'obširen' zapisan z obrazili in ne s prislovi (bolj), torej 'obširnejši, obširnejša, obširnejše' raje kot 'bolj obširen, boljobširna in bolj obširno'. Poved bi torej zapisali:<lb/> (4) V svojem drugem, obširnejšem delu je avtor ugotovil, da ...</p>
               <p xml:id="suss-arhiv-000505.p15">Pri takšnem stopnjevanju naju ne zamika, da bi ob glasnem branju za besedo 'obširnejšem' naredili pavzo, tako da se zdi tudi vejica na tistem mestu manj očitna. Lahko bi tudi zamenjali vrstni red besed v povedi, recimo:<lb/> (5) Avtor je v svojem drugem, bolj obširnem delu ugotovil, da ...</p>
               <p xml:id="suss-arhiv-000505.p16">Tudi tu se nama zgodi isto kot v primeru (4). Ker stopnjevanemu pridevniku sledi beseda 'ugotovil' z rastočo polkadenco (ker ji sledi vejica), del 'bolj obširnem delu ugotovil' prebereva skupaj - brez premora, ki bi nakazoval vejico.</p>
               <p xml:id="suss-arhiv-000505.p17">Če že piševa o vejicah v tem stavku, se nama zdi smiselno napisati tudi par besed o prvi vejici v vašem primeru. Ta vejica je vezana na pomen; njena prisotnost oziroma odsotnost vpliva na razlike v pomenu stavka oziroma prislovne predložne zveze. Med levimi pridevniškimi prilastki ne pišemo vejice, kadar levi pridevnik določa celo preostalo samostalniško zvezo. Pisanje vejice med dvema levima prilastkoma (oz. dajanje premora med dva leva pridevniška prilastka) pa ravno obratno pomeni, da najbolj levi prilastek ne določa preostale samostalniške zveze v celoti. Na vašem primeru bi zapis brez vejice pomenil, da ima avtor v svojem opusu dve obširni deli in da bi mi radi govorili o le enem od njegovih dveh občirnih del, namreč o njegovem drugem obširnem delu. Vejica na drugi strani prinese premor, ta pa razumevanje, da je avtorjevo drugo delo obširnejše, medtem ko njegovo prvo delo (pa tudi vsa preostala dela) zelo očitno ni enako obširno. Domnevava, da je željen pomen enak tistemu, ki ga vejica prinaša in da je vejica v tem primeru upravičena.</p>
               <p xml:id="suss-arhiv-000505.p18">Verjameva, da vam je poved povzročala težave, in upava, da sva vam z odgovorom pomagali rešiti težavo (ali pa da sva vam vsaj podali dobre predloge, s katerimi bi lahko na drugačen (morda preprostejši) način zapisali to poved).</p>
               <p xml:id="suss-arhiv-000505.p19">(januar 2008)</p>
            </div>
            <div type="comment" xml:id="suss-arhiv-000505.div3">
               <p xml:id="suss-arhiv-000505.p20">Se prav prisrčno zahvaljujem za izčrpen odgovor.</p>
               <p xml:id="suss-arhiv-000505.p21">Odgovor je nastal pri predmetu Jezikovnosvetovalni seminar na Univerzi v Novi Gorici</p>
            </div>
            <div type="reference" xml:id="suss-arhiv-000505.div4">
               <p xml:id="suss-arhiv-000505.p22">Glej tudi: <ref target="#suss-arhiv-000019">Postavitev vejic v povedi</ref>.</p>
            </div>
         </div>
         <div type="article" xml:id="suss-arhiv-000506"
              corresp="http://www2.arnes.si/~lmarus/suss/arhiv/suss-arhiv-000506.html">
            <head>Kdo ima prav: SSKJ ali Amebis</head>
            <byline>Rok Žaucer</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000506.div1">
               <p xml:id="suss-arhiv-000506.p1">V vašem arhivu nisem našla primera za kap (konec strehe). V SSKJ-ju piše, da je moškega spola, v Amebisu pa, da je ženskega. Kateri spol je pravi?</p>
            </div>
            <div type="answer" xml:id="suss-arhiv-000506.div2">
               <p xml:id="suss-arhiv-000506.p2">V SSKJ je kap (v pomenu 'najnižji rob strehe, s katerega se odteka voda') lahko tako moškega (geslo kap -a) kot tudi ženskega spola (geslo kap2 -i).</p>
               <milestone unit="none" rend="horizontal-rule"/>
               <p xml:id="suss-arhiv-000506.p3">Pozdravljeni še enkrat, pošiljam še kratek komentar k zapisu o stanju v SSKJ.</p>
               <p xml:id="suss-arhiv-000506.p4">SSKJ torej beleži samostalnik 'kap' v pomenu 'najnižji rob strehe, s katerega se odteka voda' tako kot samostalnik moškega spola kot tudi kot samostalnik ženskega spola. Bolj smiselno bi bilo morda reči, da SSKJ navaja za poimenovanje te zadeve s korenom 'kap-' dva samostalnika, samostalnik moškega spola in samostalnik ženskega spola.</p>
               <p xml:id="suss-arhiv-000506.p5">Kako je lahko nek samostalnik ali ženskega ali moškega spola, oziroma kako imamo lahko za poimenovanje ene in iste zadeve z istim korenom oziroma isto večkorensko osnovo dva samostalnika, en samostalnik enega spola in drug samostalnik drugega spola? To se morda zdi nenavadno, zato bi najprej omenil, da čim v primerjavo vzamemo več različic slovenščine, npr. razna narečja, dejansko ni tako nepogosto, da iz nekega korena/osnove na enem koncu Slovenije poznajo samostalnik enega spola, npr. ženskega, na kakšnem drugem koncu pa samostalnik drugega spola, torej moškega ali srednjega. En tak primer je sadež, ki ga knjižna slovenščina poimenuje s samostalnikom srednjega spola, namreč 'jabolko', kjer že SSKJ poleg srednjespolnega samostalnika 'jabolko' navaja tudi ženskospolni samostalnik 'jabolka' (npr. 'ena jabolka visi z veje'), nadalje pa lahko dodamo, da se v ljubljanščini ta sadež (v ednini) poimenuje s samostalnikom moškega spola ('en jabuk visi z veje)'. In tudi v kombinaciji okrajšanega korena in pripone -k- to poimenovanja ponekod obstaja kot samostalnik moškega spola ('en jabk visi z veje), marsikje na na vzhodu kot samostalnik ženskega spola ('ena jabka visi z veje'), v nekaterih govorih na goriškem pa kot samostalnik srednjega spola ('eno jabko visi z veje'). Podobno kombinacija korena 'oč-/uč-' in pripone -k- marsikje na vzhodu predstavlja samostalnik ženskega spola ('leva očka se mu solzi'), v Ljubljani samostalnik moškega spola ('levi uček se mu solzi') in marsikje na goriškem samostalnik srednjega spola ('levo očke se mu solzi'). Iz knjižnega jezika je en dobro znan zgled take dvojnosti 'dekle', ki obstaja tako kot samostalnik ženskega spola kot tudi kot samostalnik srednjega spola (dvojnost je dobro znana iz ljudske pesmi, kjer lahko slišite tako 'Dekle je po vodo šla' kot 'Dekle je po vodo šlo').</p>
               <p xml:id="suss-arhiv-000506.p6">Kakšnega slovničnega spola bo samostalnik, ki ga naredimo iz določenega korena, je (še posebej pri netvorjenih poimenovanjih neživih stvari) večinoma naključje oziroma nepredvidljivo (npr. v naravi tistega, s čimer se vozimo po kolesarski stezi, ni nič takega, da bi samostalnik, ki to poimenuje, lahko bil edino srednjega spola, kot je to v knjižni slovenščini pri samostalniku 'kolo'; nenazadnje to vidimo po tem, da imamo za poimenovanje iste stvari tudi samostalnik 'bicikel', ki je moškega spola). Zato ni presenetljivo, da se lahko za poimenovanje iste stvari, četudi vsebuje isti koren oziroma osnovo (kot v primeru 'kap-', 'jabolk-', 'jabk-', 'očk-'), v različnih narečjih oziroma različnih različicah jezika pojavijo samostalniki različnih spolov. Ali se bo v knjižni jezik, kaj šele v posamezen slovar, sprejela samo ena različica ali več, pa često ni več stvar jezikovnega sistema/slovnice ampak bolj stvar razširjenosti posamezne različice, prestižnosti posameznega narečja, sociolingvističnih nazorov opisovalcev in predpisovalcev knjižnega jezika, tipa in obsežnosti slovarja itd. V vašem primeru sta bila v SSKJ sprejeti tako različica, ki 'najnižji rob strehe, s katerega se odteka voda', poimenuje s samostalnikom moškega spola ('stojim pod kapom') kot tudi različica, ki isto zadevo poimenuje s samostalnikom ženskega spola ('stojim pod kapjo'). Isto velja tudi za 'dekle', v primeru 'očk-' pa SSKJ beleži le različici, ki ta organ poimenujeta s samostalnikom ženskega spola ('ena očka se mu solzi') oziroma s samostalnikom moškega spola ('en oček se mu solzi'), ne pa različice, ki ta organ poimenuje s samostalnikom srednjega spola ('eno očke se mu solzi').</p>
               <p xml:id="suss-arhiv-000506.p7">In še za konec: kot rečeno, SSKJ torej beleži 'kap' tako kot samostalnik moškega spola kot tudi kot samostalnik ženskega spola. Glede Amebisovega pregibalnika pa ni tako jasno, da res priznava le drugo možnost, kot omenjate; zdi se namreč možno, da Amebisov nabor vaše besed sploh ne vključuje, pri samostalniku 'kap', ki ga obravnava/pregiba samo kot ženski samostalnik, je zelo verjetno mišljen le samostalnik ženskega spola z medicinskim pomenom. Amebisov pregibalnik namreč ne vsebuje vseh gesel Slovarja slovenskega knjižnega jezika. Tako na hitro smo v SSKJ našli besedi 'korec' in 'bregeše', ki ju Amebis ne pozna, zelo verjetno pa so izpuščene tudi številne druge manj pogoste, narečne ali kako drugače obrobne besede. No, ampak to niti ni pomembno.</p>
               <p xml:id="suss-arhiv-000506.p8">(junij 2008)</p>
            </div>
            <div type="comment" xml:id="suss-arhiv-000506.div3">
               <p xml:id="suss-arhiv-000506.p9">Najlepša hvala za pojasnilo. Spregledala sem tretji pomen besede kap v SSKJ.</p>
            </div>
         </div>
         <div type="article" xml:id="suss-arhiv-000507"
              corresp="http://www2.arnes.si/~lmarus/suss/arhiv/suss-arhiv-000507.html">
            <head>Betablokator/beta-blokator/beta blokator ali β-blokator, oziroma kako je dobro pisati grške črke (z besedo ali z znakom)</head>
            <byline>Franc Marušič in Rok Žaucer</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000507.div1">
               <p xml:id="suss-arhiv-000507.p1">Betablokator/beta-blokator/beta blokator ali β-blokator, oziroma kako je dobro pisati grške črke (z besedo ali z znakom)</p>
            </div>
            <div type="answer" xml:id="suss-arhiv-000507.div2">
               <p xml:id="suss-arhiv-000507.p2">Na spletu se najde nekoliko več pojavitev, kjer je izraz izpisan z besedo, kar je lahko posledica dejstva, da se teksti, ki so objavljeni na spletu, velikokrat izogibajo vsem posebnim znakom, ker je pri teh večja verjetnost, da jih kak računalnik ne bo prepoznal. Razen tega pa ni videti tehničnih ovir za zapisovanje ne na en ne na drugi način.</p>
               <p xml:id="suss-arhiv-000507.p3">En argument za zapis z besedo pa bi lahko videli v splošno gledano verjetno relativno slabem poznavanju grške abecede. Povprečno izobraženemu slovenskemu bralcu so poznani npr. znaki črk 'alfa', 'beta', 'gama' in 'delta' (morda še 'pi'), za ostale pa bi, četudi smo se mnoge od njih učili že v osnovni šoli in jih redno uporabljali pri računanju fizikalnih in matematičnih nalog, le s težavo rekli, da jih imamo v trajnem spominu. Nekoč smo se jih sicer morali naučiti, a stvari, ki jih ne uporabljaš, iz spomina hitro poniknejo. S tem v mislih se zdi rahlo nesmiselno siliti z zapisovanjem grških črk z grškimi znaki. Hkrati ne bi bilo samo po sebi seveda nič narobe, če bi z besedo zapisovali manj znane črke (recimo 'psi', 'tau', 'ro'), z grškim znakom pa le npr. črke 'alfa', 'beta' in 'gama', ki se jih uporablja največ tako v šoli kot izven nje. Verjetno je tudi res, da se v terminologiji besedil, kakršna ste v vprašanju omenjali, več ali manj uporabljajo samo te, bolj ali manj splošno znane grške črke. Seveda potem v našem odgovoru pravzaprav ne bi smeli govoriti o grških črkah, temveč o konkretni črki 'beta', po zapisu katere vi tudi sprašujete.</p>
               <p xml:id="suss-arhiv-000507.p4">Najino mnenje je torej, da je zapis z besedo (namesto z grško črko) prijaznejši za povprečnega uporabnika npr. navodil in specifikacij pri zdravilih. V primeru, da neke grške črke ne pozna, bo uporabnik zdravil besedo, ki jo je slišal pri zdravniku ali farmacevtu, v navodilih lažje prepoznal, če bo zapisana z besedo.</p>
               <p xml:id="suss-arhiv-000507.p5">Nekaj podobnega lahko rečemo o vprašanju, ali pisati beta/β1 ali beta/β 1. Zaresne pomenske razlike med obema zapisoma ni, v prid eni in drugi možnosti pa lahko navedemo sledeče.</p>
               <p xml:id="suss-arhiv-000507.p6">S pisanjem skupaj jasneje naznačim, da spadata ta dva znaka skupaj.</p>
               <p xml:id="suss-arhiv-000507.p7">Pisanje skupaj je morda smiselno, ko grško črko zapisujemo z znakom, medtem ko se vsaj nama zdi zapisovanje skupaj, ko grško črko zapisujemo z besedo, rahlo moteče. Tako številka kot grška črka sta znaka 'višjega' ranga (obe lahko zapišemo tudi z besedo). Imeti v isti besedi več različnih tipov znakov pa se zdi skoraj primerljivo s situacijo, kjer bi bilo pol besede zapisane v eni, pol pa v drugi pisavi, recimo, pol v cirilici, pol v latinici. To je le v ilustracijo, saj seveda ne moremo primerjati našega obvladovanja številk in latinice z našim obvladovanjem cirilice (kakršnokoli že je). Gre za to, da nas zapis črke z besedo navaja na misel, da bo celotna beseda zapisana z istim tipom znakov. Številka 1 na koncu črkovno izpisane besede bi tako lahko bila prebrana celo kot 'l' ("el"). Težave pa bi nastajale tudi zaradi načina branja. Ko beremo, namreč ne preberemo celotne besede črko za črko, temveč se lotimo iskanja ustrezne besede že zelo kmalu, tako kot smo iskanja besed navajeni iz govorjenega jezika (nekaj časa je po internetu krožilo tudi elektronsko sporočilo, v katerem se je trdilo, da se pri branju najbolj opiramo na prvo in zadnjo črko, kar je bilo podkrepljeno z besedilom, v katerem so bile notranje črke besed pomešane, pa je bil tekst vseeno presenetljivo enostaven za branje (nekaj o tem si lahko - v angleščini - preberete tu: http://www.bisso.com/ujg_archives/000227.html). Kakorkoli že beremo, v vsakem primeru bo številka, priključena besedi na koncu brez presledka (ali vezaja), bodisi neopazna, če se naslanjamo na začetne črke, bodisi moteča, če se naslanjamo na prvo in zadnjo črko.</p>
               <p xml:id="suss-arhiv-000507.p8">Primerljiv primer je recimo poimenovanje tipov formul. Pišemo ali 'formula 1' ali 'F1', ne zapisujemo pa tega kot 'formula1' ali 'formulaena'. Zadnji zapis se zdi najbolj moteč; kolikor vidim, se ga ne najde niti na slovenskih spletnih straneh. Predzadnjega se na spletu še da dobiti, vendar se zdi v najdenih primerih to predvsem način za izogibanje presledku, ki ga v določenih primerih nočemo imeti bodisi zaradi računalnika bodisi zaradi prostora. Vsekakor pa je tak zapis vsaj 30-krat manj pogost od zapisa 'formula 1' (ob vključenem filtru 'samo slovenščina'). V besedilnem korpusu Nova beseda (http://bos.zrc-sazu.si/s_beseda.html) je za nize 'formula 1', 'formule 1', 'formulo 1', 'formuli 1' skupaj čez dva tisoč zadetkov, za nize 'formula1', 'formule1', 'formulo1', 'formuli1' pa nobenega. Podobno imajo nizi 'formula ena', 'formule ena', 'formulo ena', 'formuli ena' skupaj 350 zadetkov, za nize s pisavo skupaj pa nobenega. Prav tako ni v tem korpusu nobene pojavitve pisanja z vezajem, torej 'formula-1'/'formula-ena'.</p>
               <p xml:id="suss-arhiv-000507.p9">Vsaj pri zvezah, kot je 'formula 1/ena' (podobno '(mercedes) razreda C'), je argument proti pisavi skupaj, pa naj bo drugi del 'ena' ali '1', tudi pregibanje. Pregibalo (npr. končni '-e' v obliki 'formule', '-i' v obliki 'formuli' itd.) na koncu besede je bralcu dobro vidno, pregibalo sredi besede ('s formulo1' / 's formuloena') je manj opazno. (Desno stoječih določil tudi bolj splošno gledano običajno ne družimo z jedrom, npr. 'v hotelu Turist' ali 's smučmi carving' pišemo narazen, ne skupaj, 'v hoteluTurist' / 's smučmicarving'.) Nadalje se zdi, da zadrego z vidnostjo pregibala odpravimo tudi z zapisom z vezajem, ki očitno deluje kot dovolj močna grafična identifikacija ločenosti: 's formulo-1'. Ta argument pride do veljave v zvezah, kot je 'formula 1/ena', kjer bi desnostoječe (številčno ali besedno) določilo -- brez grafične ločitve z vezajem -- nalepili na pregibno jedro. (Zdi se tudi, da je zapis skupaj manj moteč ob zapisu s številko ('s formulo1' nasproti 's formuloena'), kar je razumljivo, ker družimo dve vrsti znakov, črke in številke, in nam ločenost signalizira že to.)</p>
               <p xml:id="suss-arhiv-000507.p10">V slovenščini se pojavljajo tudi zveze, kot so 'omega-tri maščobne kisline', zato je smiselno omeniti še zapis teh (neglede na to, da bi jezikovni normativisti raje videli varianto 'maščobne kisline omega tri'). Tudi za zvezo 'receptorji beta ena' si lahko predstavljamo različico 'beta-ena receptorji'. Zgradba zveze 'omega-tri maščobne kisline' je sledeča: jedro je 'kisline', njegovo najbližje določilo je 'maščobne', nadalje pa zvezo 'maščobne kisline' določa zloženo določilo 'omega tri', v katerem 'tri' deluje kot nadaljnje določilo 'omege'. Druga zveza pa ima za jedro 'receptorje', ki jih določa 'beta ena', znotraj tega zloženega določila pa 'ena' določa 'beto'. Argument vidnosti pregibala, omenjen ob 'formuli 1', torej tu ne pride v poštev, saj je vprašljiv levi del, pregibalo jedra pa stoji skrajno desno.</p>
               <p xml:id="suss-arhiv-000507.p11">Zapis teh zvez verjetno (še) ni ustaljen, tudi v Pravopisu iz leta 2001 tovrstne zveze niso omenjane. Na internetu se najdeta zapisa 'omega-3 maščobne kisline' in 'omega 3 maščobne kisline' (za normativno primernejšo različico pa velja zveza 'maščobne kisline omega-3'). Dejansko se zdi, da je -- ob pisanju s presledki -- zapis z besedo v teh primerih moteč, ob zapisu 'omega tri maščobne kisline' nas namreč nekako vleče v branje 'tri maščobne kisline' (to se seveda ne more zgoditi, kadar je jedro v ednini -- 'omega tri maščobna kislina' -- ali kadar ni spolskega ujemanja -- 'beta ena receptor'). Temu se lahko izognemo, če zloženo določilo 'omega tri' zvežemo z vezajem: 'omega-tri maščobne kisline' (da zapis 'omegatri' ni smiseln, smo ugotavljali že zgoraj). Tudi če 'tri' nadomestimo s številko, se zdi smiselno (čeprav manj nujno) zloženo določilo povezati z vezajem: 'omega-3 maščobne kisline'. Ob tem po najinem ne gremo proti pravopisnemu načelu, po katerem levo stoječe znakovno/nebesedno določilo povezujemo z jedrom z vezajem ('B-blokator'), saj 'omega-3' ni jasno številsko določilo, morda celo prej besedno -- 'omego', ki je v določilu jedrni del (ki ga določa '3'), smo namreč zapisali z besedo. Tako da zapis 'omega-3 maščobne kisline' po najino ne krši omenjenega pravopisnega načela. Obstaja tudi možnost, čeprav je na internetu ni zaslediti, da bi tako 'omego' kot 'tri' zapisali nebesedno, torej 'O-3'. V tem primeru bi bilo to zloženo določilo dejansko znakovno/nebesedno in bi ga, po Pravopisu, z desno stoječim jedrom načeloma zvezali z vezajem, torej 'O-3-kislina'. Pojavi pa se problem, ko jedro, ki naj ga 'O-3' določa, ni enobesedno, temveč zloženo/dvobesedno, npr. 'maščobna kislina' (kolikor vem, Pravopis takih zvez ne omenja). Tu se zapis 'O-3-maščobne kisline' po svoje ne zdi najbolj smiseln, saj lahko napačno navaja na misel, da gre za 'O-3-maščobe', torej da gre za 'kislino', ki je 'O-3-maščobna (kislina)'. Verjetno je v tem primeru smiselneje pisati 'O-3 maščobne kisline'.</p>
               <p xml:id="suss-arhiv-000507.p12">Pomudimo se še ob v naslovu omenjenem primeru 'betablokator'. Zdi se, da so po Pravopisu možne prav vse tri različice zapisa, ki jih ponujate v premislek: beta blokator, betablokator in blokator beta.</p>
               <p xml:id="suss-arhiv-000507.p13">Nama se vendarle zdita zapisa narazen boljša, za kar obstaja povsem praktičen razlog. Recimo, da imamo poleg beta blokatorjev tudi bazične blokatorje (seveda ne veva, če ima konkreten primer kakršenkoli smisel, služi naj le za ilustracijo). Potem se postavi vprašanje, kako oba izraza skombinirati. Ob zapisu 'betablokator' lahko zadevo skombiniramo le v 'bazični betablokator', četudi je morda naša želja zadevo poimenovati beta-[bazični blokator]. Tega z zapisom skupaj pač ne moremo storiti, oziroma je rezultat še manj zaželjen: 'betabazični blokator', kar naj bi se pomensko razvezalo v '[beta bazični] blokator'. S tem v mislih bi lahko odsvetovali pisanje skupaj tudi za primere, kot je 'beta blokator'.</p>
               <p xml:id="suss-arhiv-000507.p14">Nadalje zapis skupaj ne zgleda smiseln tudi v luči zvez 'beta-1/ena blokator', 'omega-3/tri maščobne kisline'. Namreč če se nam (kljub pravkar podanemu argumentu) pri zvezi 'beta blokator' zapis skupaj, torej 'betablokator', še ne zdi tuj, je pri zvezah kot 'beta-1/ena blokator' ali 'omega-3/tri maščobne kisline' drugače: zapis 'betaenablokator'/'beta1blokator' (če skupaj pišemo tudi zloženo določilo 'beta-ena') oziroma 'beta enablokator'/'beta 1blokator' (če zloženo določilo pišemo narazen) deluje tuje in nenavadno. Vsekakor je nesmiselna možnost 'beta enablokator'/'beta 1blokator', kjer je zloženo določilo zapisano narazen, desni del določila pa se drži jedra. Tak zapis lahko zavaja, češ da gre za 'enablokator/1-blokator', ki je vrste 'beta'. Pri možnosti 'betaenablokator'/'beta1blokator' tega zadržka sicer ni, se nam pa zapis s številko sredi besede preprosto zdi tuj (glej tudi diskusijo zgoraj pri 'formula 1'), zapis z besedo oziroma zapis treh besed brez presledka pa prav tako. Nadalje je ob zapisu z besedo vprašanje, kje se s pisanjem skupaj ustavimo: za 'omegatrimaščobnekisline' se zdi že povsem jasno, da zapis skupaj preprosto otežuje branje. Ko imamo na levi zloženo (nepregibno) določilo, je edini način, da z zapisom sugeriramo tudi skladenjsko sestavništvo, zapis narazen in z vezaji. (Bolj splošno gledano je morda edini primer, kjer je nedvomno smiselno, da se levo določilo in jedro pišeta skupaj (torej niti narazen niti z vezajem), kadar nam to sugerira morfologija, torej ko med levim določilom in jedrom stoji obrazilo (npr. -o-), kot med 'bel' in 'glav' v 'beloglav' ali med 'kamn' in 'lom' v 'kamnolom'.)</p>
               <p xml:id="suss-arhiv-000507.p15">Če torej želite imeti vodilo, ki bo omogočalo enak zapis tako za zveze z nezloženim levim določilom in za zveze z zloženim levim določilo, se zdi -- kljub temu, da Pravopis dopušča tako 'betablokator' kot 'beta blokator' (in kot priporočljivejšo možnost omenja prvo) -- bolj smiseln zapis narazen, 'beta blokator'.</p>
               <p xml:id="suss-arhiv-000507.p16">(napisano 2005, popravljeno 2010)</p>
            </div>
         </div>
         <div type="article" xml:id="suss-arhiv-000508"
              corresp="http://www2.arnes.si/~lmarus/suss/arhiv/suss-arhiv-000508.html">
            <head>Etimološki izvor besede in priimka Praznik</head>
            <byline>Franc Marušič in Rok Žaucer</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000508.div1">
               <p xml:id="suss-arhiv-000508.p1">Kaj je etimološki izvor besede in priimka Praznik?</p>
            </div>
            <div type="answer" xml:id="suss-arhiv-000508.div2">
               <p xml:id="suss-arhiv-000508.p2">Žal natančne etimologije priimka ne moremo navesti, saj kakšnega vira, ki bi to pojasnjeval v slovenščini (in za slovenske priimke), še ni. Na knjižni polici imamo Slovenski etimološki slovar (SES) in Etimološki slovar slovenskega jezika (ESSJ), ki pa se v razlagi besede 'praznik' bistveno ne razlikujeta.</p>
               <p xml:id="suss-arhiv-000508.p3">Po Slovarju slovenskega knjižnega jezika (SSKJ) ima praznik dva pomena, ki sta si podobna, a se nanašata na različni stvari, eden na dneve, drugi na osebe. Bolj znan je seveda tisti, ki pomeni "dan, ko se navadno ne dela ...". Drugi je ta, ki ima najverjetneje povezavo tudi z vašim priimkom oz. imenom kraja:</p>
               <p xml:id="suss-arhiv-000508.p4">praznik -a m (a) zgod., do odprave tlačanstva kmet, ki ni glede vseh stvari svoboden; polsvobodnjak: prazniki in svobodnjaki *zgod. praznik v fevdalizmu podložnik, ki se ukvarja s predelavo rude.</p>
               <p xml:id="suss-arhiv-000508.p5">Ta pomen bi se dalo razložiti tudi kot kmet, ki ne dela na polju (vsaj za fevdalnega gospoda ne), ampak se ukvarja s čim drugim (recimo s predelavo rude).</p>
               <p xml:id="suss-arhiv-000508.p6">Tudi Snojev Etimološki slovar slovenskih zemljepisnih imen nima gesla 'Prazniki', tako da vam glede razlage etimologije vašega priimka lahko ponudimo samo špekulacije. Vaš priimek res lahko izvira iz kraja pri Turjaku, lahko pa bi ga izpeljevali tudi kar iz drugega evidentiranega pomena besede 'praznik'. Seveda tudi ime kraja pri Turjaku od nekod izvira, tako da bi lahko z drugim evidentiranim pomenom besede 'praznik' pojasnjevali tudi etimologijo krajevnega imena 'Prazniki'.</p>
               <p xml:id="suss-arhiv-000508.p7">Nekaj malega o etimologiji nekaterih krajevnih imen pove Krajevni leksikon Slovenije (KLS), vendar imena vasi 'Prazniki' ne razlaga. Lahko povemo še to, da je kraj 'Prazniki' v zbirki starih vojaških zemljevidov zapisan kot 'Prasne' oz. 'Prasnek'; seveda je to ponemčen zapis (takrat so bili kartografi Nemci), zato naj nas ta zapis ne moti.</p>
               <p xml:id="suss-arhiv-000508.p8">Predvidevamo torej, da ima ime vasi in tudi vaš priimek povezavo z zgoraj opisanim pomenom, ki ga navaja SSKJ. To povezavo opisujete tudi sami.</p>
               <p xml:id="suss-arhiv-000508.p9">Povezava se zdi smiselna, saj je v bližini vasi pomemben grad, kjer je živela pomembna zemljiška gospoda. Njihova ozemlja so bila obširna, in kakor se da razbrati iz Atlasa Slovenije in KLS, zemlja okoli vasi Prazniki verjetno ni najboljša za obdelavo, zato se je tisti, ki je tam živel, skoraj moral ukvarjati s čim drugim, ne s kmetijstvom oziroma poljedelstvom. Domneve, da so se Prazničarji (prebivalci Praznikov) ukvarjali z nabiranjem in predelavo rude, nam ni uspelo potrditi v nobenem od naštetih virov, tako da gre, kot je bilo že opozorjeno, samo za domnevo.</p>
               <p xml:id="suss-arhiv-000508.p10">Z večjo gotovostjo pa lahko govorimo o etimologiji, če eno stopnjo (od besede 'praznik' do krajevnega imena/priimka 'Praznik(i)') preskočimo. Te podatke namreč dobimo v SES in ESSJ, žal pa tudi tam niso navedeni kot dokončno veljavni. Beseda 'praznik' namreč nima zanesljive etimologije, je pa tista najverjetnejša zelo zanimiva. Snoj v SES domneva, da beseda izhaja iz starocerkvenoslovanske besede prazdьnikъ (ь in ъ sta dva v elektronski pošti nezapisljiva znaka, enaka kot ruski neberljivi trdi in mehki znak), ta pa izhaja iz praslovanske besede *porzdьnikъ, kar je izpeljano iz *porzdьnъ, ki naj bi pomenila 'dela prost' (zvezdica pomeni, da gre za obliko, ki se jo je vzpostavilo z metodo zgodovinskega jezikoslovja, ni pa se je našlo v nobenih zgodovinskih virih zapisane). Tak pomen naj bi bil ohranjen tudi v narečni slovenski besedi 'praznik' s pomenom 'prešuštnik, lenuh'. Izhodiščni pomen je torej 'dela prost dan' (oz. za pomene, ki ne pomenijo dneva: dela prosta oseba). Podobno razmerje med 'prazen' in 'dela prost' je med lat. 'vacuus' in na tej osnovi narejeno francosko in italijansko besedo 'vacances' oziroma 'vacanze', ki pomenita 'počitnice'. Za besedo 'prazen' velja, da se je prav tako razvila iz besede *porzdьnъ, kar je pomenilo 'dela prost' in 'prazen'. Beseda je izpeljana, njena osnova pa ni dokončno pojasnjena. Snoj predvideva, da je to povezano s praslovansko besedo *porzъ 'mladič'. Povezava naj bi bila naslednja: v stari cerkveni slovanščini je izpričana beseda 'neprazda' s pomenom 'breja', torej bi lahko sklepali na besedo 'prazda' - 'takšna, ki ima mladiča; nič več breja', ki je po eni strani prazna, po drugi pa dela prosta, saj krava z majhnim teletom ne dela. *porzdъ torej pomeni 'takšen, ki ima mladiča' in je izpeljano iz zgoraj omenjene besede, ki naj bi pomenila 'mladič'. Slednja je ohranjena v narečnoslovenskem izrazu 'praz' (plemenski kozel, oven), starocerkvenoslovanskem 'prazъ' (oven) itd. Obstajajo tudi druge možnosti, a naj bi ta bila najverjetnejša.</p>
               <p xml:id="suss-arhiv-000508.p11">VIRI:<lb/>- Atlas Slovenije<lb/> - Etimološki slovar slovenskega jezika (ESSJ) - France Bezlaj<lb/> - Etimološki slovar slovenskih zemljepisnih imen - Marko Snoj<lb/> - Krajevni leksikon Slovenije (KLS)<lb/> - Slovar slovenskega knjižnega jezika (SSKJ)<lb/> - Slovenski etimološki slovar (SES) - Marko Snoj</p>
               <p xml:id="suss-arhiv-000508.p12">(napisano 2005, popravljeno 2010)</p>
               <milestone unit="none" rend="horizontal-rule"/>
               <p xml:id="suss-arhiv-000508.p13">Članek je bil napisan v odgovor na spodaj navajani mejl.</p>
            </div>
            <div type="comment" xml:id="suss-arhiv-000508.div3">
               <p xml:id="suss-arhiv-000508.p14">Zanima me etimološki izvor besede praznik in Praznik (priimek). Pred davnimi leti sem zasledil (najbrž je bilo v nekem članku v časniku Delo kjer je meni neznan avtor pojasnjeval izvor priimkov?), da priimek izvira iz vasi Prazniki pod Turjakom. Kolikor se spomnim naj bi bilo tudi zapisano, da so se prebivalci ukvarjali s pridelovanjem železa?</p>
               <p xml:id="suss-arhiv-000508.p15">Razlago v SSKJ sem prebral in deloma pritrjuje moji poenostavljeni razlagi, vendar bi želel o izvoru priimka izvedeti kaj več. Hvaležen Vam bom, če mi boste posredovali vsaj kakšno koristno napotilo ali namig kje naj nadaljujem s spraševanjem o izvoru mojega priimka.</p>
               <p xml:id="suss-arhiv-000508.p16">********</p>
               <p xml:id="suss-arhiv-000508.p17">Zelo vesel sem bil vašega odgovora in se vam zanj prisrčno zahvaljujem. Opravičujem se vam, ker vam nisem odgovoril takoj, vendar pa sem bil med tem časom na dopustu.</p>
               <p xml:id="suss-arhiv-000508.p18">Med tem (torej med dopustom) sem ugotovil še nekaj podrobnosti, ki morda potrjujejo vsaj del vaših ugotovitvev in jih na kratko povzemam. Morda vas bo zanimalo:</p>
               <p xml:id="suss-arhiv-000508.p19">Obiskal sem vas Prazniki, kjer mi je starejši krajan povedal, da je zadnja prebivalka, ki se je v vasi Prazniki pisala Praznik, umrla pred približno tridesetimi leti? Okoli 1. svetovne vojne pa naj bi bil v vasi priimek Praznik kar precej pogost. Podatka še nisem uspel preveriti (vzeti bo treba pot pod noge in pokukati v cerkvene knjige...). Prav tako mi je pripovedoval, da so pod vznožjem Turjaka nekoč kopali železovo rudo. Kdaj in kako mi ni znal razložiti (razen širokega pojma - v starih časih...) Danes je komaj videti, da je bil tam kakšen rudnik. V spominu pa je ostalo, da so se med 2. svetovno vojno, med napadom letal na Turjak in njeno okolico, tamkajšnji prebivalci skrivali v opuščenem rudniku.</p>
               <p xml:id="suss-arhiv-000508.p20">Ko sem vas prosil za pojasnilo etimološkega izvora priimka sem pozabil omeniti, da je že omenjeni (meni neznani) avtor razlagal, da so se v vasi Prazniki ukvarjali s pridelovanjem železa vse do pojava fužinarstva na slovenskem, ko so se menda začeli "strokovnjaki" za predelavo rude preseljevati v kraje kjer so lahko predelovali rudo s pomočjo fužin. Nekateri so kasneje prevzeli druge priimke, po kraju kjer so se nastanili ipd.</p>
            </div>
         </div>
         <div type="article" xml:id="suss-arhiv-000509"
              corresp="http://www2.arnes.si/~lmarus/suss/arhiv/suss-arhiv-000509.html">
            <head>V ali na Velikih Malencah</head>
            <byline>Franc Marušič in Rok Žaucer</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000509.div1">
               <p xml:id="suss-arhiv-000509.p1">V ali na Velikih Malencah?</p>
            </div>
            <div type="answer" xml:id="suss-arhiv-000509.div2">
               <p xml:id="suss-arhiv-000509.p2">V leksikonu Slovenska krajevna imena najdemo takle zapis: v/na Velikih Malencah.</p>
               <p xml:id="suss-arhiv-000509.p3">Navedba dveh predlogov, ločenih s poševnico, je v predgovoru k leksikonu razložena takole: če informacije o predlogu, kot se rabi v obravnavanem kraju in njegovi okolici, niso bile enotne, sta navedena oba predloga (dvojnost v rabi predlogov izvira iz položaja kraja glede na višje oz. nižje ležečo okolico, iz različne starosti govorcev ipd.). Zaporedje predlogov nakazuje večjo pogostost rabe predloga pred poševnico, pri čemer je poudarek na mlajši rabi.</p>
               <p xml:id="suss-arhiv-000509.p4">V primeru Velikih Malenc to pomeni, da naj bi bila po omenjenem priročniku, ki je izšel leta 1985, v rabi oba predloga, pogosteje pa naj bi se v tistih krajih reklo 'v Velikih Malencah'.</p>
               <p xml:id="suss-arhiv-000509.p5">Krajevni leksikon Slovenije iz leta 1995 pa navaja malce drugačen podatek o rabi predloga: na/v Velikih Malencah. Vendar naletimo pri uporabi tega, sicer deset let mlajšega priročnika na težave: nikjer ni povedano, kaj poševnica in vrstni red dvojnic pomenita -- morda kak predpisovalen odnos, večjo pogostost prve dvojnice, popolno enakovrednost obeh dvojnic ali kaj četrtega. Prav tako ni nikjer povedano, od kod priročnik jemlje svoje podatke -- ali morda iz drugih (starejših) priročnikov ali gre za na novo zbrane podatke informantov s terena.</p>
               <p xml:id="suss-arhiv-000509.p6">Zanimivo pa je, da je v starejši izdaji Krajevnega leksikona Slovenije iz leta 1976 navedena le varianta: 'na Velikih Malencah'.</p>
               <p xml:id="suss-arhiv-000509.p7">Za konec navedimo še podatke s spleta. Z Googlom dobimo naslednje stanje:<lb/>v Velikih Malencah = 5590, na Velikih Malencah = 2130<lb/> v Velike Malence = 89, na Velike Malence = 7</p>
               <p xml:id="suss-arhiv-000509.p8">Torej v rabi, kot jo izpričuje Google, je ob Velikih Malencah pogostejši 'v', rabi pa se tudi 'na'. Vendar je ob podatkih s spleta treba omeniti, da medtem ko vsaj leksikon Slovenska krajevna imena posreduje podatke o rabi med lokalnim prebivalstvom, pri podatkih s spleta ne moremo vedeti, ali odsevajo rabo med lokalnim prebivalstvom ali ne; v neki meri verjetno že, če privzamemo, da o Velikih Malencah največ piše lokalno prebivalstvo, v celoti pa tega seveda ne moremo privzeti.</p>
               <p xml:id="suss-arhiv-000509.p9">Omenimo še, da ob krajevnih imenih pri izbiri med predlogoma 'na' in 'v' nikdar ne gre za kakšno 'pravilnost' oziroma 'nepravilnost' v smislu slovničnosistemskih pravil; ob vsakem krajevnem imenu bi načeloma lahko bil v rabi eden ali drugi, je pa v rabi pri večini krajevnih imen vsaj med lokalnim prebivalstvom ustaljen le eden od obeh. Včasih pa je raba tudi neustaljena, morda kot posledica počasnega prehoda v rabi z enega predloga na drugega.</p>
               <p xml:id="suss-arhiv-000509.p10">Sklep tegale pisanja je seveda zdaj že jasen: sodeč po podatkih iz navedenih priročnikov in s spleta sta v rabi oba predloga. O večji pogostosti enega ali drugega med lokalnim prebivalstvom z gotovostjo težko rečemo karkoli gotovega. Očitno pa je je raba predloga 'na' starejša, predloga 'v' pa mlajša. Vendar po vseh dostopnih podatkih sodeč z rabo ne enega ne drugega predloga po vsej verjetnosti ne morete zgrešiti.</p>
               <p xml:id="suss-arhiv-000509.p11">Viri<lb/>Slovenska krajevna imena - M. Sluga ur., 1985, Ljubljana, CZ<lb/> Krajevni leksikon Slovenije - M. Orozen Adamic et al., 1995, Ljubljana, DZS<lb/> izdaji Krajevnega leksikona Slovenije - R. Savnik et al., 1976, Ljubljana, DZS</p>
               <p xml:id="suss-arhiv-000509.p12">(2007)</p>
            </div>
         </div>
         <div type="article" xml:id="suss-arhiv-000510"
              corresp="http://www2.arnes.si/~lmarus/suss/arhiv/suss-arhiv-000510.html">
            <head>Carpe diem</head>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000510.div1">
               <p xml:id="suss-arhiv-000510.p1">Zanima me, kaj pomenita latinski besedi CARPE DIEM - samo 3 besede rabim.</p>
            </div>
            <div type="answer" xml:id="suss-arhiv-000510.div2">
               <p xml:id="suss-arhiv-000510.p2">Kot ste napisali že sami: 'carpe diem' pomeni 'izkoristi dan'. V knjigi 'Latinski pregovori, izreki in izrazi' Stanko Banič avtorstvo tega izreka pripisuje Horaciju, omenja pa tudi daljšo različico Horacijevega izreka -- 'Carpe diem, quam minimum credula postero', ki pomeni 'izkoristi dan, čim manj zaupaj jutrišnjemu'.</p>
               <p xml:id="suss-arhiv-000510.p3">Kar se posameznih besed tiče:<lb/>'dies' po latinsko pomeni dan, 'diem' je oblika samostalnika v tožilniku; 'carpere' po latinsko med drugim pomeni tudi 'uživati' (prvotni/nepreneseni pomen je 'zgrabiti', 'puliti', 'raztrgati' ...), 'carpe' pa je velelniška oblika tega glagola za prvo osebo ednine v sedanjiku.</p>
               <p xml:id="suss-arhiv-000510.p4">Kaj dosti drugega se tu res ne da povedati, malo več kot tri besede pa smo tudi napisali.</p>
               <p xml:id="suss-arhiv-000510.p5">Vir<lb/>- Banič, Stanko. 1990. Latinski pregovori, izreki in izrazi. DZS: Ljubljana.</p>
               <p xml:id="suss-arhiv-000510.p6">(2007)</p>
            </div>
         </div>
         <div type="article" xml:id="suss-arhiv-000511"
              corresp="http://www2.arnes.si/~lmarus/suss/arhiv/suss-arhiv-000511.html">
            <head>Dinamičen in fleksibilen</head>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000511.div1">
               <p xml:id="suss-arhiv-000511.p1">Zanima me pomen besed 'dinamičen' in 'fleksibilen' v povezavi z zaposlitvijo oz. v povezavi s službo oz. delovnim mestom.</p>
            </div>
            <div type="answer" xml:id="suss-arhiv-000511.div2">
               <p xml:id="suss-arhiv-000511.p2">Iz SSKJ navajamo gesli obeh besed, po katerih pomenu sprašujete:</p>
               <p xml:id="suss-arhiv-000511.p3">fleksibilen -lna -o prid. (i) knjiž. spremenljiv, nestalen: človek je najbolj fleksibilen faktor v kmetijski proizvodnji</p>
               <p xml:id="suss-arhiv-000511.p4">dinamičen -čna -o prid. (a) 1. poln sile in raznovrstnih sprememb; razgiban, živahen: dinamičen človek; pesnik je bil po temperamentu bolj statičen kot dinamičen / pouk mora biti dinamičen; dinamična predstava; dinamična razprava med dramatikom in režiserjem; publ. dinamična pesem // ki se hitro spreminja pod vplivom razvojnih sil: nova tehnologija je sprožila dinamičen razvoj kmetijstva; dinamičen razvoj letalstva v zadnjih letih / dinamično pojmovanje dogajanja v svetu ki se prilagaja spremembam 2. nanašajoč se na dinamika 2-3: dinamične, optične in elektromagnetne priprave / dinamični in ritmični elementi; dinamične vaje * fiz. dinamični pritisk pritisk, ki ga izvaja gibajoča se tekočina ali plin; meteor. dinamična meteorologija nauk o gibanju v ozračju pod vplivom raznih sil; lingv. dinamični naglas; muz. dinamična označba označba za jakost izvajanja; strojn. dinamična obremenitev obremenitev, ki se s časom spreminja dinamično prisl.: dinamično gledati na gospodarstvo; kipar je želel s svetlobno igro figuro dinamično poudariti; partituro bi bilo treba dinamično predelati glede na dinamiko</p>
               <p xml:id="suss-arhiv-000511.p5">Obe besedi imata tudi rabe, povezane z zaposlovanjem. Primer tega je recimo 'fleksibilen delovni čas', kar naj bi pomenilo, da delovni čas ne traja vsak dan točno od npr. osmih do štirih, temveč da je včasih lahko krajši, včasih daljši, da se včasih začne prej in konča prej, drugič se začne kasneje in konča kasneje itd. Ponavadi si to razlagamo tako, da je delodajalcu vseeno, kdaj točno se delo opravi, le da se opravi. Lahko pa si delodajalec to razlaga tudi drugače, namreč da moramo biti vedno na voljo, kadar nas pokliče na delo. Če delodajalec išče fleksibilno osebo, to pomeni, da išče nekoga, ki je časovno prilagodljiv, torej nekoga, ki ga raznorazne osebne ali drugačne okoliščine ne omejujejo, ali pa nekoga, ki je iznajdljiv in se hitro prilagodi na nove okoliščine dela.</p>
               <p xml:id="suss-arhiv-000511.p6">Dinamična oseba pa bi bila v očej zaposlovalca verjetno tista aktivna oseba, ki jo odlikujejo lastne pobude, izvirnost, energija in podobne pozitivne stvari.</p>
               <p xml:id="suss-arhiv-000511.p7">Potencialen oglas "iščem dinamično in fleksibilno osebo za delo s fleksibilnim delovnim časom", bi pomenil, da delodajalec išče prilagodljivo delavno osebo polno idej, ki bi bila pripravljena delati tudi ob nestandardnih delovnih urah.</p>
               <p xml:id="suss-arhiv-000511.p8">Vir: - Slovar slovenskega knjižnega jezika - SSKJ</p>
               <p xml:id="suss-arhiv-000511.p9">(2006)</p>
            </div>
         </div>
         <div type="article" xml:id="suss-arhiv-000512"
              corresp="http://www2.arnes.si/~lmarus/suss/arhiv/suss-arhiv-000512.html">
            <head>Ali so cene dogovorjene kartelno ali kartelsko</head>
            <byline>Rok Žaucer</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000512.div1">
               <p xml:id="suss-arhiv-000512.p1">Ali so cene dogovorjene kartelno ali kartelsko</p>
            </div>
            <div type="answer" xml:id="suss-arhiv-000512.div2">
               <p xml:id="suss-arhiv-000512.p2">Nihče od nas po stroki ni ekonomist, zato smo najprej pogledali v SSKJ, kjer za 'kartel' piše sledeče:</p>
               <p xml:id="suss-arhiv-000512.p3">kartel -a m (e) v kapitalistični ekonomiki združenje enakih ali sorodnih podjetij za dosego monopolnega položaja na tržišču: ustanoviti kartel / združevati se v kartele / mednarodni kartel / sladkorni, železarski kartel</p>
               <p xml:id="suss-arhiv-000512.p4">V slovenščini imamo za izpeljavo vrstnih pridevnikov in načinovnih prislovov iz samostalnikov na voljo dve precej enakovredni obrazili, in sicer -ski in -en oz. -ni (ki ju obe omenjate). V korist ene od njiju ponavadi prevlada jezikovna raba, včasih pa tudi soobstajata. Ob korenu 'kartel-' SSKJ navaja tako različico na -en/-ni kot različico na -ski, a ob slednji zapiše, da je redka (to potrjuje tudi raba na spletu, Google namreč na slovenskih straneh najde 12900 pojavitev niza "kartelni dogovor" in 242 pojavitev niza "kartelski dogovor"):</p>
               <p xml:id="suss-arhiv-000512.p5">kartelen -lna -o prid. (e) nanašajoč se na kartel: kartelni dogovor, sporazum / kartelna cena / kartelno združenje</p>
               <p xml:id="suss-arhiv-000512.p6">kartelski -a -o prid. (e) redko kartelen: kartelski dogovor</p>
               <p xml:id="suss-arhiv-000512.p7">Iz pridevnika 'kartelen' z najobičajnejšimi slovenskimi pravili za tvorbo prislovov seveda brez težav dobimo tudi prislov 'kartelno'.</p>
               <p xml:id="suss-arhiv-000512.p8">Pri zvezi 'kartelno dogovorjene cene', ki jo omenjate, se vam morda kot vprašljiv kaže še en vidik zveze, namreč del 'dogovorjene cene' oziroma nepovratno prehodna raba glagola 'dogovoriti'. Res je, da danes nepovratna prehodna raba glagola 'dogovoriti', kot npr. v 'dogovoriti ceno' ali 'dogovoriti rok', zveni neobičajno oziroma, kot beleži SSKJ, zastarelo; namesto tega običajno rečemo 'dogovoriti se o ceni/roku' ali 'dogovoriti se glede cene/roka'. In čeprav je sicer povsem običajno reči 'to smo se dogovorili že včeraj' in 'vse smo se dogovorili že včeraj' (torej raba tožilniškega zaimka 'to' in 'vse' kljub prisotnosti besedice 'se'), je še vedno nesprejemljivo npr. 'ceno smo se dogovorili že včeraj' (torej raba tožilniških nezaimenskih samostalnikov kot 'cena' ob prisotnosti besedice 'se'). Vendar so kljub temu primerljive zveze z deležnikom 'dogovorjen' in tožilniškim nezaimenskim samostalnikom danes ustaljene; SSKJ npr. navaja zglede 'dogovorjene cene', 'dogovorjeni rok', 'kupčija je dogovorjena', 'sešla sta se na dogovorjenem mestu', kar vse zveni popolnoma vsakdanje, živost te rabe pa lahko preverite tudi na spletu ali v besedilnih korpusih (npr. na niz "na dogovorjenem mestu" Google najde na slovenskih straneh 92500 zadetkov, neglede na to, da na "dogovorili smo mesto" in "dogovorili smo se mesto" ne najde nobenega). Odsotnost ali redkost nepovratne nezaimenske prehodne rabe glagolov, ki se pojavljajo z besedico 'se', in hkrati taka raba deležnika na -n, ki ustreza ravno nepovratni nezaimenski prehodni rabi glagola, med slovenskimi glagoli tudi ni omejena samo na glagol 'dogovoriti'. Tako stanje dejansko izkazuje tudi z 'dogovoriti se' sopomenski glagol 'domeniti se': primerjamo lahko neobičajnost, zastarelost ali nesprejemljivost rabe 'domenili smo čas' in nesprejemljivost rabe 'domenili smo se čas' z vsakdanjostjo rabe 'ob domenjenem času' (s 66 zadetki izpričane tudi na slovenskih spletnih straneh).</p>
               <p xml:id="suss-arhiv-000512.p9">Torej: če imamo pridevnik 'kartelen', če se ta rabi v zvezah kot 'kartelni dogovor', če iz pridevnika 'kartelen' z običajnimi pravili tvorimo prislov 'kartelno' in če imamo ustaljeno rabo zvez kot 'dogovorjene cene', ni jezikovno gledano nobenega razloga, zakaj tvorba zveze 'kartelno dogovorjene cene' ne bi bila v skladu s pravili slovenščine. Podobne zveze so 'medresorsko usklajen predlog' (&lt; predlog, usklajen med resorji), 'strokovno neusklajen kazenski zakonik' (&lt; kazenski zakonik, glede katerega se stroka ni uskladila) itd.</p>
               <p xml:id="suss-arhiv-000512.p10">Menimo torej, da ni razloga, da bi bilo z zvezo 'kartelno/kartelsko dogovorjene cene' kaj narobe. Vendar ker točno te zveze npr. v SSKJ ni in ker hkrati med nami ni strokovnjaka za področje, kamor bi spadala ta zveza, smo za mnenje povprašali se mladega ekonomista, ki potrjuje naš sklep, in sicer takole:</p>
               <p xml:id="suss-arhiv-000512.p11">"Kartel je skupina povezanih podjetij (ponavadi s kartelnim sporazumom, ne rabijo biti kapitalsko povezane), ki potem skupaj nastopajo na trgu. Gre za pogodbeni (sporazumni) odnos, pogodbo sklenejo podjetja, ki skupaj obvladujejo veliko večino trga in potem določijo skupno ceno blaga; primer so bila naftna podjetja v ZDA na začetku stoletja, danes kartelov praktično ne poznamo več - mislim, da so celo prepovedani, ker je bil njihov cilj ravno določitev cen in tako zavrtje konkurence.</p>
               <p xml:id="suss-arhiv-000512.p12">Mislim, da prevod v slovenščino ne obstaja, uporablja se kar kartel, ki je po mojem mnenju čisto lepa tujka. Tako da tudi s "kartelno dogovorjenimi cenami" ne bi smelo biti kaj narobe."</p>
               <p xml:id="suss-arhiv-000512.p13">Vir:<lb/>Slovar slovenskega knjižnega jezika - SSKJ</p>
               <p xml:id="suss-arhiv-000512.p14">(2006)</p>
            </div>
         </div>
         <div type="article" xml:id="suss-arhiv-000513"
              corresp="http://www2.arnes.si/~lmarus/suss/arhiv/suss-arhiv-000513.html">
            <head>Človek, ki se ukvarja z metulji</head>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000513.div1">
               <p xml:id="suss-arhiv-000513.p1">Kako imenujemo človeka, ki zbira ali se posveča metuljem in nočnim veščam.</p>
            </div>
            <div type="answer" xml:id="suss-arhiv-000513.div2">
               <p xml:id="suss-arhiv-000513.p2">Človek, ki se ukvarja z žuželkami na splošno, je 'entomolog', tisti, ki se ukvarja z dnevnimi in nočnimi metulji, pa 'lepidopterolog'. Star slovenski izraz za zbiralca metuljev je 'metuljar', vendar se v strokovni literaturi ne uporablja - najde se menda le v kakšnih starejših besedilih. Ne pomeni pa to, da se 'metuljar' ne bi mogel uporabljati v poljudni rabi.</p>
               <p xml:id="suss-arhiv-000513.p3">Po Verbinčevem Slovarju tujk je beseda 'lepidopterolog' sestavljena iz izvirno starogrških delov 'lepido-' (luska, skorja), 'pteron' (krilo) in '-log' (študij, raziskava, veda). 'Lepidoptera' je v biologiji strokovni izraz za red metuljev (mednje spadajo poleg metuljev in vešč tudi molji ...).</p>
               <p xml:id="suss-arhiv-000513.p4">(2007)</p>
            </div>
         </div>
         <div type="article" xml:id="suss-arhiv-000514"
              corresp="http://www2.arnes.si/~lmarus/suss/arhiv/suss-arhiv-000514.html">
            <head>Zabilanca in izvenbilanca</head>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000514.div1">
               <p xml:id="suss-arhiv-000514.p1">Naletel sem na problem različnega tolmačenja. Prosim, če mi lahko razložite razliko me izvenbilanco in zabilanco.</p>
            </div>
            <div type="answer" xml:id="suss-arhiv-000514.div2">
               <p xml:id="suss-arhiv-000514.p2">Šussovci smo sicer sami jezikoslovci, ki smo bolj ali manj usposobljeni zgolj za jezikoslovna vprašanja in ne tudi za strokovno izrazje posameznih ved, torej vam sami na vprašanje nismo znali odgovoriti.</p>
               <p xml:id="suss-arhiv-000514.p3">Zato je kolegica vprašala nekaj računovodij, ki so povedali, da jim je izraz 'izvenbilanca' znan, za 'zabilanco' pa še niso slišali. Bili so mnenja, da tako 'izvenbilanca' oziroma 'izzabilanca' kot tudi 'zabilanca' pomenijo eno in isto: tisto bilanco, ki jo nekdo (podjetje, privatnik) vodi posebej, v njej pa beleži razne stvari, ki mu jih po pravilih ni treba, a mu pridejo iz takih ali drugačnih razlogov prav.</p>
               <p xml:id="suss-arhiv-000514.p4">Naknadno pa smo prejeli še sledečo obrazložitev obeh terminov, ki jo navajamo v originalu.</p>
               <p xml:id="suss-arhiv-000514.p5">IZVENBILANCA - povedano zelo, rekel bi celo nedopustno, po domače. Tako se med seboj neformalno pogovarjajo računovodje, zato je ta izraz v pisni obliki, v uradnem dokumentu, nedopusten. Pravilen izraz je 'izvenbilančni podatki', 'izvenbilančno poslovanje' ali še bolje 'zunajbilančni podatki', 'zunajbilančno poslovanje'. V vezanem besedilu ga najdemo tudi v obliki 'izvenbilančne (zunajbilančne) postavke'. Angleška ustreznica tega izraza je 'off-balance sheet items'</p>
               <p xml:id="suss-arhiv-000514.p6">Gre predvsem za dana oziroma prejeta jamstva ali garancije, akreditivno poslovanje, itd., torej postavke, ki se ne vključujejo v bilanco stanja, ker ne odražajo finančnega stanja na dan izdelave bilance stanja, kajti bilanca stanja pomeni prikaz stanja poslovanja družbe na zakonsko določen datum, te postavke pa pomenijo poslovne dogodke, ki utegnejo imeti določen finančni učinek na poslovanje v prihodnje.</p>
               <p xml:id="suss-arhiv-000514.p7">Na primer: Zunajbilančna aktiva (sredstva): sredstva, ki lahko pomenijo pozitiven ekonomski učinek oziroma korist v prihodnje. So znamenje pozitivnega finančnega položaja družbe, četudi se ne prikazujejo v bilanci stanja. Seveda imamo pri tem v mislih načelo delujoče družbe, njenega permanentnega poslovanja, kajti, v primeru njenega stečaja ali likvidacije teh sredstev ne bi bilo mogoče unovčiti. Zunajbilančna aktiva tako obsega možnost prenosa davčne izgube na račun bodočega dohodka, sklenjene kupne pogodbe za osnovna sredstva po ceni, ki je bistveno nižja od tekočih cen, pričakovane popuste, ter pogojno predvidena sredstva oziroma možne aktivne postavke (contingent assets - pričakovano plačilo za eventualno nastale poslovne dogodke).</p>
               <p xml:id="suss-arhiv-000514.p8">Zunajbilančna pasiva (obveznosti): postavke, ki niso prikazane na strani obveznosti v bilanci stanja, vendar predstavljajo potencialno obveznost plačila ali opravljanja storitev v prihodnje. Obsegajo predvsem stroške sodnih postopkov, jamstva in garancije, ter odstop terjatev na podlagi pogodb, sklenjenih z državo.</p>
               <p xml:id="suss-arhiv-000514.p9">ZABILANCA - velja enako kot zgoraj. Izraz povedan med branjevkami. Res je, da še ni ustaljenega izraza. Tako recimo v bilancah različnih družb in bank najdemo izraz 'zabilančni podatki' (SIB banka), vendar je izraz 'pobilančni podatki' (zasledil sem celo 'pobilančni dogodki') primernejši. Za kaj gre? V nobenem peimeru za nekaj, kar bi se skrivalo za bilanco, temveč nekaj, kar sledi, kar se je zgodilo po datumu izdelave bilance. Dejansko pa za poslovne dogodke, do katerih je prišlo v času med dnevom izdelave bilance (n. pr. 31. decembrom) in dnevom zaključka revizije oziroma posredovanja (revidirane) bilance uporabnikom. Gre predvsem na opozarjanje na poslovne dogodke, ki bistveno vplivajo na pošteno predstavitev stanja, izkazanega v računovodskih izkazi, t.j. dodatno osvetlitev razvoja poslovanja z dogodki, nastalimi v času med izdelavo bilance in posredovanjem le-te. To pa nikakor ni nepomembno pri sprejemanju poslovnih odločitev (potencialnih) partnerjev zadevne družbe. Angleška ustreznica je 'Post-balance sheet event'.</p>
               <p xml:id="suss-arhiv-000514.p10">(2006)</p>
            </div>
         </div>
         <div type="article" xml:id="suss-arhiv-000515"
              corresp="http://www2.arnes.si/~lmarus/suss/arhiv/suss-arhiv-000515.html">
            <head>V ali na Velikih Malencah</head>
            <byline>Franc Marušič in Rok Žaucer</byline>
            <list type="keywords">
               <item>pravopis</item>
               <item>slovenščina</item>
               <item>dvodelna imena</item>
               <item>avtomobilska imena</item>
            </list>
            <div type="question" xml:id="suss-arhiv-000515.div1">
               <p xml:id="suss-arhiv-000515.p1">Ali se piše V ali na Velikih Malencah?</p>
            </div>
            <div type="answer" xml:id="suss-arhiv-000515.div2">
               <p xml:id="suss-arhiv-000515.p2">V leksikonu Slovenska krajevna imena najdemo takle zapis: v/na Velikih Malencah.</p>
               <p xml:id="suss-arhiv-000515.p3">Navedba dveh predlogov, ločenih s poševnico, je v predgovoru k leksikonu razložena takole: če informacije o predlogu, kot se rabi v obravnavanem kraju in njegovi okolici, niso bile enotne, sta navedena oba predloga (dvojnost v rabi predlogov izvira iz položaja kraja glede na višje oz. nižje ležečo okolico, iz različne starosti govorcev ipd.). Zaporedje predlogov nakazuje večjo pogostost rabe predloga pred poševnico, pri čemer je poudarek na mlajši rabi.</p>
               <p xml:id="suss-arhiv-000515.p4">V primeru Velikih Malenc to pomeni, da naj bi bila po omenjenem priročniku, ki je izšel leta 1985, v rabi oba predloga, pogosteje pa naj bi se v tistih krajih reklo 'v Velikih Malencah'.</p>
               <p xml:id="suss-arhiv-000515.p5">Krajevni leksikon Slovenije iz leta 1995 pa navaja malce drugačen podatek o rabi predloga: na/v Velikih Malencah. Vendar naletimo pri uporabi tega, sicer deset let mlajšega priročnika na težave: nikjer ni povedano, kaj poševnica in vrstni red dvojnic pomenita -- morda kak predpisovalen odnos, večjo pogostost prve dvojnice, popolno enakovrednost obeh dvojnic ali kaj četrtega. Prav tako ni nikjer povedano, od kod priročnik jemlje svoje podatke -- ali morda iz drugih (starejših) priročnikov ali gre za na novo zbrane podatke informantov s terena.</p>
               <p xml:id="suss-arhiv-000515.p6">Zanimivo pa je, da je v starejši izdaji Krajevnega leksikona Slovenije iz leta 1976 navedena le varianta: 'na Velikih Malencah'.</p>
               <p xml:id="suss-arhiv-000515.p7">Za konec navedimo še podatke s spleta. Z Googlom dobimo naslednje stanje:<lb/>v Velikih Malencah = 5590, na Velikih Malencah = 2130<lb/> v Velike Malence = 89, na Velike Malence = 7</p>
               <p xml:id="suss-arhiv-000515.p8">Torej v rabi, kot jo izpričuje Google, je ob Velikih Malencah pogostejši 'v', rabi pa se tudi 'na'. Vendar je ob podatkih s spleta treba omeniti, da medtem ko vsaj leksikon Slovenska krajevna imena posreduje podatke o rabi med lokalnim prebivalstvom, pri podatkih s spleta ne moremo vedeti, ali odsevajo rabo med lokalnim prebivalstvom ali ne; v neki meri verjetno že, če privzamemo, da o Velikih Malencah največ piše lokalno prebivalstvo, v celoti pa tega seveda ne moremo privzeti.</p>
               <p xml:id="suss-arhiv-000515.p9">Omenimo še, da ob krajevnih imenih pri izbiri med predlogoma 'na' in 'v' nikdar ne gre za kakšno 'pravilnost' oziroma 'nepravilnost' v smislu slovničnosistemskih pravil; ob vsakem krajevnem imenu bi načeloma lahko bil v rabi eden ali drugi, je pa v rabi pri večini krajevnih imen vsaj med lokalnim prebivalstvom ustaljen le eden od obeh. Včasih pa je raba tudi neustaljena, morda kot posledica počasnega prehoda v rabi z enega predloga na drugega.</p>
               <p xml:id="suss-arhiv-000515.p10">Sklep tegale pisanja je seveda zdaj že jasen: sodeč po podatkih iz navedenih priročnikov in s spleta sta v rabi oba predloga. O večji pogostosti enega ali drugega med lokalnim prebivalstvom z gotovostjo težko rečemo karkoli gotovega. Očitno pa je je raba predloga 'na' starejša, predloga 'v' pa mlajša. Vendar po vseh dostopnih podatkih sodeč z rabo ne enega ne drugega predloga po vsej verjetnosti ne morete zgrešiti.</p>
               <p xml:id="suss-arhiv-000515.p11">Viri<lb/>Slovenska krajevna imena - M. Sluga ur., 1985, Ljubljana, CZ<lb/> Krajevni leksikon Slovenije - M. Orozen Adamic et al., 1995, Ljubljana, DZS<lb/> izdaji Krajevnega leksikona Slovenije - R. Savnik et al., 1976, Ljubljana, DZS</p>
               <p xml:id="suss-arhiv-000515.p12">(2007)</p>
            </div>
         </div>
         <div type="article" xml:id="suss-debata-o-predlogih"
              corresp="http://www2.arnes.si/~lmarus/suss/arhiv/suss-debata-o-predlogih.html">
            <head>Interna debata o predložnem ujemanju.</head>
            <list type="keywords">
               <item>pravopis</item>
               <item>slovenščina</item>
            </list>
            <div type="discussion" xml:id="suss-debata-o-predlogih.div1">
               <p xml:id="suss-debata-o-predlogih.p1">Interna debata o predložnem ujemanju.</p>
            </div>
            <div type="discussion" xml:id="suss-debata-o-predlogih.div2">
               <p xml:id="suss-debata-o-predlogih.p2">
                  <hi rend="italic">Šuss sicer že nekaj časa ne deluje več, na posamezna po ukinitvi prispela vprašanja pa nam je le uspelo odgovoriti. Poudariti je treba, da je to odgovarjanje (zaradi nedelovanja) potekalo drugače od stare Šussove prakse: odgovorov nismo interno pregledali in predebatirali, tudi sicer pa so razlage krajše in manj poglobljene ali pa odgovor spraševalca zgolj usmerja na kakšen star soroden odgovor.</hi>
               </p>
            </div>
            <div type="discussion" xml:id="suss-debata-o-predlogih.div3">
               <p xml:id="suss-debata-o-predlogih.p3">~~~~~~~~~~~~~~~~~~~~~~~~~~~~~~~~~~~~~~~~~~~</p>
               <p xml:id="suss-debata-o-predlogih.p4">
                  <hi rend="underline">Z IN BREZ ZAIMKOV</hi>
               </p>
            </div>
            <div type="discussion" xml:id="suss-debata-o-predlogih.div4">
               <p xml:id="suss-debata-o-predlogih.p5">Zveza <hi rend="italic">z ali brez zaimkov</hi>je podnaslov k pesniški zbirki <hi rend="italic">Namestitve</hi> frankokanadske pesnice Nicole Brossard, v prevodu Braneta Mozetiča. Zveza je bila v Delovi Sobotni prilogi (15. 6. '02, Mineštra, članek <hi rend="italic">Feministke, lezbijke in tisto vmes</hi>, str. 3) s strani Da. P. razglašena za "osnovnošolsko napako", prevod pa na podlagi tega označen kot jezikovno "slab" in "reven", če sploh "korekten".</p>
               <p xml:id="suss-debata-o-predlogih.p6">
                  <hi rend="underline">Pojasnilo</hi>: <hi rend="italic">Spodnje pisanje prihaja iz dveh virov, gre namreč za izmenjavo Roka in še enega Šussovca, v debato pa sta bili vključeni še dve članici mejling liste. Ena (nejezikoslovka) je na članek iz Sobotne priloge opozorila in celo zadevo sprožila, odziv druge (ki je spodaj izvzet) pa je - kar je še posebej pomembno - spodbudil točko C. iz sklepa v 3. delu. Pisanje predstavlja osebno mnenje udeleženih, ne Šussa kot (bivšega) kolektiva; nikakor ni nujno, da se s čimerkoli od spodaj strinja še kdorkoli drug izmed Šussovcev (to sicer velja za Šussove odgovore nasploh). Ker je pisanje nastalo kot interna debata na Šussovi interni mejling listi, je jezik temu primerno neformalen (dodane so bile sicer velike začetnice, strešice, nedoločniški i-ji ipd.). Debata ni nikakršno zaključeno pisanje ali analiza, in misli so le misli, ne nujno trdni sklepi 'za vse večne čase'! Stvar je bila pač interna debata, tako rekoč 'brez namena', nikakor mišljena za kakšnokoli javno izpostavo. Nakaže pa več dejavnikov, ki bi lahko igrali vlogo pri nastanku in obnašanju takih predložnih konjunkcijskih zgradb</hi>.</p>
               <p xml:id="suss-debata-o-predlogih.p7">
                  <hi rend="italic">Pisanje je sestavljeno iz petih delov, ločenih s številčno črto: </hi> v <hi rend="underline">1. delu</hi> je debata (izvorno vprašanje, replika, replika na repliko). V <hi rend="underline">2. delu</hi> je podanih nekaj opazk iz drugih jezikov. V <hi rend="underline">3. delu</hi> je podan Rokov sklep. V <hi rend="underline">4. delu</hi> je dodana debata, ki se je razvila iz kritik in komentarjev, ki sta jih izstavila Šussovec in pridružena članica na Rokovo prvo verzijo spisa za objavo v Pismih bralcev Sobotne priloge; kritike in komentarji so bili pri kočni verziji hvaležno in izdatno upoštevani, kar je ob primerjavi več kot očitno. Ta izmenjava načne nekatere širše relevantne sociolingvistične postavke (tu so se pojavljala tudi konkretna osebna imena, ki so spodaj spremenjena v spremenljivke X, Y, Z, Q,,W, V, U); v <hi rend="underline">5. delu</hi> pa je za kompletnost dodana še kopija končne verzije odziva, kot je bil poslan na Pisma bralcev Sobotne priloge.</p>
               <p xml:id="suss-debata-o-predlogih.p8">
                  <hi rend="italic">Debati je za medij služila eletronska pošta, zato ima obliko odgovorov na predhodnja eletronska sporočila. Besedilo za enojno puščico (&gt;) je torej izrezek iz kakega predhodnega sporočila, ki služi kot iztočnica za misli v sledeči repliki; pred sledečo repliko ne stoji nič, dvojna puščica (&gt;&gt;) označuje iztočnico besedilu, označenem z enojno puščico (&gt;) itd.</hi>
               </p>
            </div>
            <div type="discussion" xml:id="suss-debata-o-predlogih.div5">
               <p xml:id="suss-debata-o-predlogih.p9">1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1</p>
            </div>
            <div type="discussion" xml:id="suss-debata-o-predlogih.div6">
               <p xml:id="suss-debata-o-predlogih.p10">&gt;Tole iz Sobotne:<lb/>&gt;...<lb/> &gt;A je podnaslov "z in brez zaimkov" res tako grozen,<lb/> &gt;da popolnoma diskretira prevajalca?</p>
               <p xml:id="suss-debata-o-predlogih.p11">Marsikateri lektor te zadeve striktno popravlja na recimo <hi rend="italic">z zaimki in brez njih</hi>, <hi rend="italic">z zaimki in brez zaimkov</hi>, <hi rend="italic">z zaimki in brez le-teh</hi>. Meni to sicer ni všeč.</p>
               <p xml:id="suss-debata-o-predlogih.p12">Mogoče bi kdo rekel, da je to vdor pogovornega jezika v knjižnega, ampak to že ni, ker to absolutno ni take vrste pogovorni jezik kot recimo sleng. Slengovskih pogovornosti se namreč ljudje v veliki meri zavedajo in jih večinoma že sami od sebe, torej brez lektorske cenzure ne prenašajo v formalnejši jezik. Tega s temi predlogi pa očitno tudi marsikateri ali pa večina jezikovnih olikancev [pozor na tale stavek, ki se mi je zapisal sam in ki bi po isti (pretogi) logiki 'sklonskoujemalne ustreznosti' moral biti <hi rend="italic">...marsikateri jezikovni olikanec ali pa večina jezikovnih olikancev...</hi>], ki jim ni bilo to kdaj izrecno povedano, ne opazijo kot pogovornosti in je ne samocenzurirajo.</p>
               <p xml:id="suss-debata-o-predlogih.p13">In tudi v govorjenem jeziku se da gotovo slišati tudi kakšne <hi rend="italic">Kam nej parkiram avto, pred al za hišo? Pred bi blo po moje boljš</hi>(kjer imata predloga isti sklon). Pa tudi kaj takega bi se dalo slišati: <hi rend="italic">A bomo šli na pir pred al po sestanku? Po bi blo skor bolj smiselno </hi> (z močnim poudarkom na predlogu po). Se pravi tudi v govorjenem jeziku ni ravno nemogoče srečati te zgradbe.</p>
               <p xml:id="suss-debata-o-predlogih.p14">Da je pojav te zgradbe v globalu recimo vpliv angleščine (prim. <hi rend="italic">We went both in and around the building</hi>), kjer tovrstno obrazilno sklonsko neujemanje pač ni postavka, bi se upal še manj verjeti in sem prepričan, da je zgradba v slovenščini starejša kot recimo zadnjih 15 let, ko ima angleščina lahko več strukturnega vpliva na slovenščino (ne pretežno samo besednega).</p>
               <p xml:id="suss-debata-o-predlogih.p15">Zdi se možno, da se je to v jeziku razširilo ali pa vsaj pospešeno razširilo bolj v pisanem jeziku (še en indic, da ne more iti za 'klasično' pogovornost). To seveda lahko pomeni, da v določeni fazi konstrukcija nikomur še ni bila ravno slovnično povsem sprejemljiva, ampak zdaj pa verjetno vsaj nekterim je (vsaj tistim, ki nimajo uzaveščene ali poduzaveščene samocenzure). Vsekakor se govori in piše, in meni je sprejemljiva. Pisati <hi rend="italic">za hišo in pred njo</hi>mi marsikdaj ne diši. Pisati <hi rend="italic">za hišo in pred hišo</hi> tudi ne. <hi rend="italic">Za hišo in pred le-to</hi> pa sploh ne. In še marsikomu ne, in pišejo <hi rend="italic">tako za kot pred hišo</hi>.</p>
               <p xml:id="suss-debata-o-predlogih.p16">Tudi to je, da če imaš pač oba nasprotujoča si predloga zoperstavljena, imata oba predloga, ki sta sicer naslonki, poudarjen kontrastiven naglas (označen s podčrtanjem). <hi rend="italic">Igral smo se tko za hišo kot pred njo</hi>, in to če predložni predmet enkrat spustiš ali pa ne [pozor na ta stavek, kjer bi po isti (pretogi) logiki 'sklonskoujemalne ustreznosti' lahko trdili, da moramo stavek lepo nadaljevati in zaradi nikalnice uporabiti zaimek v rodilniku, kajti premi predmet, ki je v drugem stavku spuščen, bo zaradi nikalnice v rodilniku, v prvem je bil pa v tožilniku: <hi rend="italic">...in to če predlozni predmet enkrat spustiš ali pa če ga ne</hi>]. In če sta (kontrastivno) poudarjena, potem se tudi lažje prenese manko sklona, ker je predlog jasen, pa če je to slovnično okej ali pa ne.</p>
               <p xml:id="suss-debata-o-predlogih.p17">Četudi rečemo, da stvar (primarno) izvira iz pisanega jezika, to ne pomeni, da se v pisanem jeziku lahko ustali kar karkoli, pa če je se tako neslovnično. To nikakor ni res. Odtujevanje predlogov (preposition stranding) angleškega tipa (<hi rend="italic">Who did you talk to?</hi>) je vsaj ta hip v slovenščini absolutno povsem neslovnično (<hi rend="italic">*Kom si govoril z?</hi>) in takega stavka prav gotovo ne bo zapisal noben rojeni govorec slovenščine. (* označuje slovnično nesprejemljiv stavek, ?? slovnično zelo marginalen stavek, ? slovnično vprašljiv stavek - vse troje je razumeti kot lestvico sprejemljivostne oporečnosti.)</p>
               <p xml:id="suss-debata-o-predlogih.p18">(Korpus je zbirka besedil, ki v jezikoslovju služi preučevanju jezika, kot se ta dejansko govori/piše, ne pa kot je neibežno subjektivno opisan ali celo predpisan v kaki slovnici/slovarju/pravopisu.)</p>
               <p xml:id="suss-debata-o-predlogih.p19">V 48-milijonskobesednem besedilnem korpusu slovenskega pisanega jezika Nova beseda (Inštitut za slovenski jezik Frana Ramovša ZRC SAZU), javno dostopnem na <ref target="http://bos.zrc-sazu.si/s_beseda.html">http://bos.zrc-sazu.si/s_beseda.html</ref>, kjer je velika večina (42 mio besed) gradiva ravno iz Dela, najdemo dve pojavitvi zveze <hi rend="italic">
                     <hi rend="bold">z in brez</hi>
                  </hi>, obe prav iz Dela; pri čemer je Delo po mojem mnenju dokaj restriktivno lektoriran časopis (vsaj kar se takih lektorsko razvpitih posameznosti tiče, sploh če sklepamo po rubriki Imam jo na koncu jezika, katere avtorica je lektorica na Delu) in bi jih bilo v nasprotnem primeru verjetno še več.</p>
               <p xml:id="suss-debata-o-predlogih.p20">Zveza <hi rend="bold">
                     <hi rend="italic">brez in z</hi>
                  </hi> nima nobenega zadetka.</p>
               <p xml:id="suss-debata-o-predlogih.p21">Zveza <hi rend="bold">
                     <hi rend="italic">pred in za</hi>
                  </hi> (kjer zahtevata predloga isti sklon) ima 10 pojavitev, <hi rend="bold">
                     <hi rend="italic">za in pred</hi>
                  </hi> ima eno - in seveda po tem lahko delamo analogijo, če že nič drugega, in naredimo <hi rend="bold">
                     <hi rend="italic">z in brez</hi>
                  </hi> z izpustom predmeta, neglede na to, da zahtevata ta dva predloga različna sklona.</p>
               <p xml:id="suss-debata-o-predlogih.p22">Zveza <hi rend="bold">
                     <hi rend="italic">nad in pod</hi>
                  </hi> (isti sklon) ima 4 zadetke, <hi rend="bold">
                     <hi rend="italic">pod in nad</hi>
                  </hi> jih ima 7.</p>
               <p xml:id="suss-debata-o-predlogih.p23">Opala, <hi rend="bold">
                     <hi rend="italic">pred in po</hi>
                  </hi> (različna sklona) ima kar 35 zadetkov (vsi so iz Dela), <hi rend="bold">
                     <hi rend="italic">po in pred</hi>
                  </hi> nima nobenega.</p>
            </div>
            <div type="discussion" xml:id="suss-debata-o-predlogih.div7">
               <p xml:id="suss-debata-o-predlogih.p24">* * * * * * * * * * * * * * * * * * * * * * * * * * * * * * * * * *</p>
            </div>
            <div type="discussion" xml:id="suss-debata-o-predlogih.div8">
               <p xml:id="suss-debata-o-predlogih.p25">Med črtama je v debato dodana dopolnjena statistika iz Nove besede; v primerjavi z zgornjim vsebuje še konjunkcijske zveze z veznikom ali (prvotno je bil upoštevan samo in), dodanih je nekaj zvez, ki zgoraj niso bile upoštevane (<hi rend="bold">
                     <hi rend="italic">v in/ali iz</hi>
                  </hi>, <hi rend="bold">
                     <hi rend="italic">iz in/ali v</hi>
                  </hi>; <hi rend="bold">
                     <hi rend="italic">iz in/ali na</hi>
                  </hi>, <hi rend="bold">
                     <hi rend="italic">na in/ali iz</hi>
                  </hi>; <hi rend="bold">
                     <hi rend="italic">z in/ali na</hi>
                  </hi>, <hi rend="bold">
                     <hi rend="italic">na in/ali z</hi>
                  </hi>). Vse skupaj je povzeto še v preglednici.</p>
               <p xml:id="suss-debata-o-predlogih.p26">V Novi besedi, kjer je velika večina (skoraj 90%) gradiva ravno iz časnika Delo, najdemo 5 pojavitev Mozetiču oporekane zveze <hi rend="bold">
                     <hi rend="italic">z in/ali brez</hi>
                  </hi>, vse prav iz Dela (pri čemer je treba vedeti, da je Delo lektoriran časopis). Obrnjena zveza <hi rend="bold">
                     <hi rend="italic">brez in/ali z</hi>
                  </hi> nima nobene pojavitve. Zveza <hi rend="bold">
                     <hi rend="italic">pred in/ali za</hi>
                  </hi>, kjer določata predloga isti sklon, ima 16 pojavitev, 15 iz Dela, obrnjena <hi rend="bold">
                     <hi rend="italic">za in/ali pred</hi>
                  </hi> ima eno. Zveza <hi rend="bold">
                     <hi rend="italic">nad in/ali pod</hi>
                  </hi>, isti sklon, ima 7 pojavitev, vse iz Dela, obrnjena <hi rend="bold">
                     <hi rend="italic">pod in/ali nad</hi>
                  </hi> jih ima 9. Zveza <hi rend="bold">
                     <hi rend="italic">pred in/ali po</hi>
                  </hi>, kjer določata predloga različna sklona, ima kar 44 pojavitev, vse iz Dela, obrnjena zveza <hi rend="italic">
                     <hi rend="bold">po in/ali pred</hi>
                  </hi> nima nobene. Zveza <hi rend="italic">
                     <hi rend="bold">za in proti</hi>
                  </hi>, različna sklona, ima 112 pojavitev, od tega 13 tipa <hi rend="italic">za in proti nuklearkam</hi> (ostale so tipa ...<hi rend="italic">argumente za ali proti</hi>.), vseh 13 iz Dela, obrnjena zveza <hi rend="italic">
                     <hi rend="bold">proti in za</hi>
                  </hi> ima 5 pojavitev, iz Dela, od tega 2 tipa <hi rend="italic">proti in za modernizacijo</hi>. <hi rend="italic">
                     <hi rend="bold">Za ali proti</hi>
                  </hi>, različna sklona, ima 74 pojavitev, 72 iz Dela, od tega 30 tipa <hi rend="italic">za ali proti nuklearkam</hi>, medtem ko <hi rend="italic">
                     <hi rend="bold">proti ali za</hi>
                  </hi> ne nastopa. <hi rend="italic">
                     <hi rend="bold">V in/ali iz</hi>
                  </hi>, različna sklona, ima 6 pojavitev, vse iz Dela, obrnjena <hi rend="italic">
                     <hi rend="bold">iz in/ali v</hi>
                  </hi> ima 3, vse iz Dela. <hi rend="italic">
                     <hi rend="bold">Iz in/ali</hi>
                  </hi> na ima 2 pojavitvi, obrnjena <hi rend="italic">
                     <hi rend="bold">na in/ali iz</hi>
                  </hi> nobene. <hi rend="italic">
                     <hi rend="bold">Na in/ali z</hi>
                  </hi> ima 3, <hi rend="italic">
                     <hi rend="bold">z in/ali na</hi>
                  </hi> nobene.</p>
               <table xml:id="suss-debata-o-predlogih.table1">
                  <row>
                     <cell xml:id="suss-debata-o-predlogih.cell1">zveza</cell>
                     <cell xml:id="suss-debata-o-predlogih.cell2">sklon predlogov</cell>
                     <cell xml:id="suss-debata-o-predlogih.cell3">skupaj pojavitev</cell>
                     <cell xml:id="suss-debata-o-predlogih.cell4">iz Dela</cell>
                  </row>
                  <row>
                     <cell xml:id="suss-debata-o-predlogih.cell5">
                        <hi rend="italic">z in/ali brez</hi>
                     </cell>
                     <cell xml:id="suss-debata-o-predlogih.cell6">različen</cell>
                     <cell xml:id="suss-debata-o-predlogih.cell7">5</cell>
                     <cell xml:id="suss-debata-o-predlogih.cell8">5</cell>
                  </row>
                  <row>
                     <cell xml:id="suss-debata-o-predlogih.cell9">
                        <hi rend="italic">brez ali z</hi>
                     </cell>
                     <cell xml:id="suss-debata-o-predlogih.cell10">0</cell>
                     <cell xml:id="suss-debata-o-predlogih.cell11">0</cell>
                  </row>
                  <row>
                     <cell/>
                  </row>
                  <row>
                     <cell xml:id="suss-debata-o-predlogih.cell13">
                        <hi rend="italic">pred in/ali za</hi>
                     </cell>
                     <cell xml:id="suss-debata-o-predlogih.cell14">isti</cell>
                     <cell xml:id="suss-debata-o-predlogih.cell15">16</cell>
                     <cell xml:id="suss-debata-o-predlogih.cell16">15</cell>
                  </row>
                  <row>
                     <cell xml:id="suss-debata-o-predlogih.cell17">
                        <hi rend="italic">za in/ali pred</hi>
                     </cell>
                     <cell xml:id="suss-debata-o-predlogih.cell18">1</cell>
                     <cell xml:id="suss-debata-o-predlogih.cell19">1<lb/>
                     </cell>
                  </row>
                  <row>
                     <cell/>
                  </row>
                  <row>
                     <cell xml:id="suss-debata-o-predlogih.cell21">
                        <hi rend="italic">nad in/ali pod</hi>
                     </cell>
                     <cell xml:id="suss-debata-o-predlogih.cell22">isti</cell>
                     <cell xml:id="suss-debata-o-predlogih.cell23">7</cell>
                     <cell xml:id="suss-debata-o-predlogih.cell24">7</cell>
                  </row>
                  <row>
                     <cell xml:id="suss-debata-o-predlogih.cell25">
                        <hi rend="italic">pod in/ali nad</hi>
                     </cell>
                     <cell xml:id="suss-debata-o-predlogih.cell26">9</cell>
                     <cell xml:id="suss-debata-o-predlogih.cell27">9<lb/>
                     </cell>
                  </row>
                  <row>
                     <cell/>
                  </row>
                  <row>
                     <cell xml:id="suss-debata-o-predlogih.cell29">
                        <hi rend="italic">pred in/ali po</hi>
                     </cell>
                     <cell xml:id="suss-debata-o-predlogih.cell30">različen</cell>
                     <cell xml:id="suss-debata-o-predlogih.cell31">44</cell>
                     <cell xml:id="suss-debata-o-predlogih.cell32">44</cell>
                  </row>
                  <row>
                     <cell xml:id="suss-debata-o-predlogih.cell33">
                        <hi rend="italic">po in/ali pred</hi>
                     </cell>
                     <cell xml:id="suss-debata-o-predlogih.cell34">0</cell>
                     <cell xml:id="suss-debata-o-predlogih.cell35">0<lb/>
                     </cell>
                  </row>
                  <row>
                     <cell/>
                  </row>
                  <row>
                     <cell xml:id="suss-debata-o-predlogih.cell37">
                        <hi rend="italic">za in/ali proti</hi>
                     </cell>
                     <cell xml:id="suss-debata-o-predlogih.cell38">različen</cell>
                     <cell xml:id="suss-debata-o-predlogih.cell39">43 (186)*</cell>
                     <cell xml:id="suss-debata-o-predlogih.cell40">43 (184)</cell>
                  </row>
                  <row>
                     <cell xml:id="suss-debata-o-predlogih.cell41">
                        <hi rend="italic">proti in/ali za</hi>
                     </cell>
                     <cell xml:id="suss-debata-o-predlogih.cell42">2 (5)</cell>
                     <cell xml:id="suss-debata-o-predlogih.cell43">2 (4)<lb/>
                     </cell>
                  </row>
                  <row>
                     <cell/>
                  </row>
                  <row>
                     <cell xml:id="suss-debata-o-predlogih.cell45">
                        <hi rend="italic">v in/ali iz</hi>
                     </cell>
                     <cell xml:id="suss-debata-o-predlogih.cell46">različen</cell>
                     <cell xml:id="suss-debata-o-predlogih.cell47">6</cell>
                     <cell xml:id="suss-debata-o-predlogih.cell48">6</cell>
                  </row>
                  <row>
                     <cell xml:id="suss-debata-o-predlogih.cell49">
                        <hi rend="italic">iz in/ali v</hi>
                     </cell>
                     <cell xml:id="suss-debata-o-predlogih.cell50">3</cell>
                     <cell xml:id="suss-debata-o-predlogih.cell51">3<lb/>
                     </cell>
                  </row>
                  <row>
                     <cell/>
                  </row>
                  <row>
                     <cell xml:id="suss-debata-o-predlogih.cell53">
                        <hi rend="italic">iz in/ali na</hi>
                     </cell>
                     <cell xml:id="suss-debata-o-predlogih.cell54">različen</cell>
                     <cell xml:id="suss-debata-o-predlogih.cell55">2</cell>
                     <cell xml:id="suss-debata-o-predlogih.cell56">2</cell>
                  </row>
                  <row>
                     <cell xml:id="suss-debata-o-predlogih.cell57">
                        <hi rend="italic">na in/ali iz</hi>
                     </cell>
                     <cell xml:id="suss-debata-o-predlogih.cell58">0</cell>
                     <cell xml:id="suss-debata-o-predlogih.cell59">0<lb/>
                     </cell>
                  </row>
                  <row>
                     <cell/>
                  </row>
                  <row>
                     <cell xml:id="suss-debata-o-predlogih.cell61">
                        <hi rend="italic">na in/ali z</hi>
                     </cell>
                     <cell xml:id="suss-debata-o-predlogih.cell62">različen</cell>
                     <cell xml:id="suss-debata-o-predlogih.cell63">3</cell>
                     <cell xml:id="suss-debata-o-predlogih.cell64">2</cell>
                  </row>
                  <row>
                     <cell xml:id="suss-debata-o-predlogih.cell65">
                        <hi rend="italic">z in/ali na</hi>
                     </cell>
                     <cell xml:id="suss-debata-o-predlogih.cell66">0</cell>
                     <cell xml:id="suss-debata-o-predlogih.cell67">0<lb/>
                     </cell>
                  </row>
                  <row>
                     <cell/>
                  </row>
                  <row>
                     <cell xml:id="suss-debata-o-predlogih.cell69">Skupaj</cell>
                     <cell xml:id="suss-debata-o-predlogih.cell70">samo isti</cell>
                     <cell xml:id="suss-debata-o-predlogih.cell71">33</cell>
                     <cell xml:id="suss-debata-o-predlogih.cell72">32</cell>
                  </row>
                  <row>
                     <cell xml:id="suss-debata-o-predlogih.cell73">Skupaj</cell>
                     <cell xml:id="suss-debata-o-predlogih.cell74">samo različen</cell>
                     <cell xml:id="suss-debata-o-predlogih.cell75">108 (251)</cell>
                     <cell xml:id="suss-debata-o-predlogih.cell76">107 (247)</cell>
                  </row>
                  <row>
                     <cell xml:id="suss-debata-o-predlogih.cell77">Skupaj</cell>
                     <cell xml:id="suss-debata-o-predlogih.cell78">isti + različen</cell>
                     <cell xml:id="suss-debata-o-predlogih.cell79">141 (284)</cell>
                     <cell xml:id="suss-debata-o-predlogih.cell80">139 (279)</cell>
                  </row>
               </table>
               <p xml:id="suss-debata-o-predlogih.p27">* Vrednosti v oklepaju vključujejo tudi pojavitve zveze tipa ...<hi rend="italic">argumenti za in proti</hi>., vrednosti pred oklepajem pa samo pojavitve zveze ...<hi rend="italic">za in proti nuklearkam</hi>.</p>
            </div>
            <div type="discussion" xml:id="suss-debata-o-predlogih.div9">
               <p xml:id="suss-debata-o-predlogih.p28">* * * * * * * * * * * * * * * * * * * * * * * * * * * * *</p>
            </div>
            <div type="discussion" xml:id="suss-debata-o-predlogih.div10">
               <p xml:id="suss-debata-o-predlogih.p29">V korpusu FIDA (omejen dostop) bi se morda dobilo še več tovrstnih pojavitev, saj zajema tudi nelektorirana besedila.</p>
               <p xml:id="suss-debata-o-predlogih.p30">Razlage, zakaj je zveza <hi rend="italic">
                     <hi rend="bold">pred in po x</hi>
                  </hi> pogosta, <hi rend="bold">
                     <hi rend="italic">po in pred x</hi>
                  </hi> pa ne, bi bile lahko raznorazne, od fonologije (ki je vsaj v <hi rend="bold">
                     <hi rend="italic">pred in po</hi>
                  </hi> še kar smiselna, manj pa pri <hi rend="bold">
                     <hi rend="italic">z in brez</hi>
                  </hi>) do kaj vem česa. Zveni pa meni recimo <hi rend="italic">
                     <hi rend="bold">z in brez</hi>
                  </hi> normalno, <hi rend="bold">
                     <hi rend="italic">brez in z</hi>
                  </hi> pa precej nemogoče. To sicer ni razlaga, zakaj imamo eno obliko in ne ta druge, ampak postfestum je pa čisto možno, da se je stvar vsaj do neke mere zakolokirala (postala stalnejša besedna zveza) in je zdaj možna bolj ali manj samo ena. In da se stvar zakolokira, mora biti pa v jeziku tudi vsaj približno razširjena. In če je stvar dokaj razširjena, potem po splošnojezikoslovnih načelih preprosto ne more biti neslovnična. Lahko pa jo seveda še zmeraj preganjajo, češ da je 'nelogična'. O tem pa vemo, kaj si mislim.</p>
               <p xml:id="suss-debata-o-predlogih.p31">Vsaj zveza <hi rend="bold">
                     <hi rend="italic">za in proti</hi>
                  </hi> (<hi rend="italic">tehtal je razloge za in proti</hi>; <hi rend="italic">stel je glasove za in proti</hi>; <hi rend="italic">mnenja za in proti</hi>), ki je imela v svojem nastanku vsaj nekoč tudi spuščena predložna predmeta z različnima sklonoma, čeprav jo imaš mogoče danes lahko že za kaj pa vem, kaj prislovnega ali karkoli, se je zelo očitno zabetonirala. Teh primerov je v Novi besedi (iz Dela) 112, večina jih je čisto takih, tj. brez predložnih predmetov, jih pa nikakor ni malo tudi ta drugih, recimo <hi rend="italic">za in proti tretjemu krogu</hi>, <hi rend="italic">za in proti nadaljnjemu delu</hi>, <hi rend="italic">za in proti Černomirdinu</hi>, <hi rend="italic">za in proti nuklearkam</hi>, <hi rend="italic">za in proti Uniji</hi> itd. Obrnjena zveza <hi rend="bold">
                     <hi rend="italic">proti in za</hi>
                  </hi> ima 5 pojavitev, dve od teh sta <hi rend="italic">proti in za modernizacijo</hi>, <hi rend="italic">proti in za Tartuffa</hi>.</p>
               <p xml:id="suss-debata-o-predlogih.p32">Predlog brez svojega predmeta se vsaj včasih gotovo uporabi tudi izven čistih konjunkcijskih (vezniških) zgradb, tudi ali pa celo še posebej v govorjenem jeziku:</p>
               <p xml:id="suss-debata-o-predlogih.p33">A: <hi rend="italic">Pa glej da mi prideš prec zjutri pomagat!</hi>
                  <lb/> B: <hi rend="italic">Kaj a že pred šolo?</hi>
                  <lb/> A: <hi rend="italic">Ja ne, valda da po</hi>. (kjer bi seveda lahko imeli tudi ...<hi rend="italic">valda da pol</hi> ('potem').)</p>
               <p xml:id="suss-debata-o-predlogih.p34">V zgornjem primeru bi bil sklon predloga po drugačen od sklona predloga pred, in čeprav pač tukaj po eni strani lahko trdimo, da ni nasprotja s sklonom ta drugega predmeta, pa po drugi strani lahko trdimo tudi, da to nasprotje tudi je, in se pač pokaže, da se predložni predmet lahko včasih očitno spusti. Seveda so tisti prejšnji primeri konjunkcijske zgradbe in so načeloma drugačni, pa vseeno.</p>
               <p xml:id="suss-debata-o-predlogih.p35">Pa ko smo že pri predlogih, sem pred kratkim naletel na eno stvar, ki je celo priznana v SSKJ, bi jo pa lektorstvo verjetno tudi preganjalo, če bi se je zavedlo. Namreč po dva predloga skupaj, en recimo statično lokacijski in en usmeritven: <hi rend="italic">izza hiše</hi>(<hi rend="italic">*izza hišo</hi>), <hi rend="italic">izpod hiše</hi> (<hi rend="italic">*izpod hišo</hi>), <hi rend="italic">iznad hiše</hi>, <hi rend="italic">izpred hiše</hi>, (<hi rend="italic">privleči se</hi>) <hi rend="italic">do pred</hi> (<hi rend="italic">hiše</hi>), (<hi rend="italic">peljati se</hi>) <hi rend="italic">do pod</hi> (<hi rend="italic">Stola</hi>)... Načeloma torej zmeraj zgleda, da v slovenščini določi sklon ta usmeritveni predlog, kar je razumljivo, ker tudi pomen lahko določi samo ta usmeritveni. V slovenščini je ta usmeritveni predlog vedno ta levi (npr. v angleščini je ta desni (<hi rend="italic">into</hi>)).</p>
               <p xml:id="suss-debata-o-predlogih.p36">No, pa vseeno imamo potem tole (iz gesla <hi rend="italic">do-</hi>v SSKJ):<lb/>
                  <hi rend="italic">v vodi do nad kolen, do pod brade; do pred tremi dnevi</hi>
                  <lb/> Za razliko od prvih dveh primerov (in vseh zgoraj navedenih), v tretjem sklon samostalnika določi ta desni predlog.<lb/> Okej, ni čisto jasno, ampak večinoma zgleda meni precej jasno, da določi sklon ta levi predlog.</p>
               <p xml:id="suss-debata-o-predlogih.p37">No, pa se ena hecnost, ki nima res več nobene zveze:<lb/>
                  <hi rend="italic">*/??peljati se do pred bajto</hi>
                  <lb/>
                  <hi rend="italic">peljati se do pred bajte</hi>
               </p>
               <p xml:id="suss-debata-o-predlogih.p38">Potem pa vstavljamo vmes:<lb/>
                  <hi rend="italic">peljati se do tik pred bajto</hi>
                  <lb/>
                  <hi rend="italic">*/??peljati se do tik pred bajte</hi>
               </p>
               <p xml:id="suss-debata-o-predlogih.p39">V glavnem, Mozetičev naslov nikakor ni kaka čisto njegova pogruntavščina in je torej čisto okej, čeprav bi se kak drug prevajalec gotovo odločil drugače, še posebej pa mu je verjetno težko kaj oporekati glede na to, da očitno jezik v uni bukvici ni ravno zelo konvencionalen, če vemo, da avtorica spreminja slovnične spole itd.</p>
            </div>
            <div type="discussion" xml:id="suss-debata-o-predlogih.div11">
               <p xml:id="suss-debata-o-predlogih.p40">&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;</p>
            </div>
            <div type="discussion" xml:id="suss-debata-o-predlogih.div12">
               <p xml:id="suss-debata-o-predlogih.p41">
                  <hi rend="bold">LM</hi>:</p>
               <p xml:id="suss-debata-o-predlogih.p42">Pa še to. Rok tega ni ravno eksplicitno omenil. <lb/>Namreč tista možnost <hi rend="italic">pred hišo in za njo</hi> (enako <hi rend="italic">z zaimki in brez njih</hi>) ima malo težav tudi z neživostjo stvari, ki jo zaimek predstavlja. To s hišo se sliši sicer še kar v redu, bi pa Rok verjetno bruhal pri: <hi rend="italic">Luknje na tej smuči je treba narest pred zadnjo vezjo in za njo</hi>.</p>
            </div>
            <div type="discussion" xml:id="suss-debata-o-predlogih.div13">
               <p xml:id="suss-debata-o-predlogih.p43">za vkontekstualizacijo te pripombe glej Šussov odgovor na vprašanje <ref target="#suss-arhiv-000157">Ali je mogoče samostalnik skladišče zamenjati z osebnim zaimkom</ref>
               </p>
            </div>
            <div type="discussion" xml:id="suss-debata-o-predlogih.div14">
               <p xml:id="suss-debata-o-predlogih.p44">Nežive zadeve nekako ne marajo biti pozaimljene. OK, neimenovalniški sklon je precej bolj sprejemljiv kot imenovalniški ... ampak še zmeraj. Sicer pa bi se dalo tudi kako ugotoviti, ali so ti predlogi med seboj zvezani v predložni Conjunction Phrase ali ne:<lb/>
                  <hi rend="italic">šli smo v in na Nebotičnik</hi>
                  <lb/>
                  <hi rend="italic">šli smo v in na njega</hi>
                  <lb/>
                  <hi rend="italic">*šli smo v in nanj</hi> (ker tale združitev naslonke in predloga ni možna, bi rekel, da je naslonka pač vezana skupaj na celoten združen predlog itd. Če je en sam združen predlog, ima verjetno tudi eno samo ujemanje, saj je konec koncev tudi en sam samostalnik ... Tako da potem itak ni dileme z dvojnim ujemanjem.</p>
               <p xml:id="suss-debata-o-predlogih.p45">En sklon nekako prevlada ... Ali je to zaradi moči sklonov ali zaradi položaja predlogov, je drugo vprašanje.<lb/>
                  <hi rend="italic">šli smo v Nebotičnik in na njega</hi>
                  <lb/> *?<hi rend="italic">šli smo v Nebotičnik in nanj</hi>
                  <lb/> (<hi rend="italic">na</hi> ima kontrastiven poudarek, kar je meni nezdružljivo s to naslonsko zvezo)</p>
               <p xml:id="suss-debata-o-predlogih.p46">Sem pa rabil kar nekaj časa, da sem sploh pogruntal, kaj je tega Da. P. toliko zmotilo. Nisem namreč mogel razumeti, kako se lahko predlog ujema s samostalnikom ... ampak ja, mogoče ima samo to ujemanje pri meni malo drugačen pomen ...</p>
            </div>
            <div type="discussion" xml:id="suss-debata-o-predlogih.div15">
               <p xml:id="suss-debata-o-predlogih.p47">&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;</p>
            </div>
            <div type="discussion" xml:id="suss-debata-o-predlogih.div16">
               <p xml:id="suss-debata-o-predlogih.p48">
                  <hi rend="bold">RŽ</hi>:</p>
               <p xml:id="suss-debata-o-predlogih.p49">&gt;Sicer pa bi se dalo tudi kako ugotoviti, ali so ti predlogi<lb/> &gt;med seboj zvezani v predložni Conjunction Phrase ali ne:<lb/> &gt;<hi rend="italic">šli smo v in na Nebotičnik</hi>
                  <lb/> &gt;<hi rend="italic">šli smo v in na njega</hi>
                  <lb/> &gt;<hi rend="italic">*šli smo v in nanj</hi> (ker tale združitev naslonke in predloga <lb/> &gt;ni možna, bi rekel, da je naslonka pač vezana skupaj na <lb/> &gt;celoten združen predlog itd. Če je en sam združen predlog, &gt;ima verjetno tudi eno samo ujemanje, saj je konec koncev <lb/> &gt;tudi en sam samostalnik ... Tako da potem itak ni dileme <lb/> &gt;z dvojnim ujemanjem.<lb/> &gt;<lb/> &gt;En sklon nekako prevlada ...</p>
               <p xml:id="suss-debata-o-predlogih.p50">Saj ni isto, ampak pri želva in konj sta šla v gozd tudi očitno prevlada en spol: *želva in konj sta šli v gozd.</p>
               <p xml:id="suss-debata-o-predlogih.p51">&gt;Ali je to zaradi moči sklonov ali zaradi položaja <lb/> &gt;predlogov, je drugo vprašanje.</p>
               <p xml:id="suss-debata-o-predlogih.p52">Položaj mogoče ne, ker ... glej spodaj :)</p>
               <p xml:id="suss-debata-o-predlogih.p53">&gt;<hi rend="italic">šli smo v Nebotičnik in na njega</hi>
                  <lb/> &gt;<hi rend="italic">*?šli smo v Nebotičnik in nanj</hi>
                  <lb/> &gt;(<hi rend="italic">na</hi> ima kontrastiven poudarek, kar je meni<lb/> &gt;nezdružljivo s to naslonsko zvezo)</p>
               <p xml:id="suss-debata-o-predlogih.p54">To je nezdružljivo z naslonsko obliko, ja, nima pa nezdružljivost mogoče zveze s skloni, ker sta sklona tukaj itak ista. Potem je pa se una čudna oblika, ki sva enkrat nekaj ugotavljala, kaj bi bila, namreč <hi rend="italic">smo šli tko nanga kot vanga</hi>. In te oblike očitno torej SO združljive s poudarkom, pa jih vseeno ne moreš združevati z običajnimi predlogi (neglede na sklon):<lb/>
                  <hi rend="italic">*smo šli na in vanga</hi>
                  <lb/> Tako da mogoče tudi pri unih ni samo naslonskost v igri, čeprav je res, da so tole ene posebne oblike, ki ne špilajo nujno ravno enako kot naslonske oblike, kaj šele kot običajni predlogi.</p>
               <p xml:id="suss-debata-o-predlogih.p55">Aja, pa se en zelo normalen zgled spuščanja predložnega predmeta, ki se v kontekstu pojavlja samo v drugem (za ta predlog nepravem) sklonu:</p>
               <p xml:id="suss-debata-o-predlogih.p56">A: <hi rend="italic">Ja kaj bomo pa zdej, ko smo ponucal vso hrano?</hi>
                  <lb/> B: <hi rend="italic">Ja vraga, tud brez se da prežvet!</hi> (kjer je brez spet poudarjen)</p>
               <p xml:id="suss-debata-o-predlogih.p57">Pa še ta:<lb/>
                  <hi rend="italic">Kako češ čaj, z mlekom al brez?</hi> (<hi rend="italic">*Kako češ čaj, brez mleka al z?</hi>)</p>
               <p xml:id="suss-debata-o-predlogih.p58">Jasno, spet lahko mutiš, da je to zdaj prislov, ampak od kod se je vzel, je pa tudi dokaj jasno. Med drugim pa ta primer kaže, da lahko kontrastiven poudarek očitno prevzame tudi samostalnik, ker zveza <hi rend="italic">z mlekom</hi>ima poudarek na samostalniku, ali pa da kontrast pride šele zgolj od poudarka ta drugega predloga. Pa med drugim ta zgled pokaže še to, da ni nujno, da je spuščen samostalnik ta prvega predloga (kakor sem prej mislil). Kar verjetno tudi kaže, da so med predlogi neke razlike, ker to je očitno možno s predlogom <hi rend="italic">brez</hi>, ne bi pa te zgradbe jaz (se mi zdi, čeprav mogoče se najde kontekst...) sprejel z recimo <hi rend="italic">pred in za</hi> (ki imata sicer isti sklon):</p>
               <p xml:id="suss-debata-o-predlogih.p59">
                  <hi rend="italic">*pred hišo in za</hi>
                  <lb/>
                  <hi rend="italic">pred in za hišo</hi>
                  <lb/>
                  <hi rend="italic">*na hišo in v</hi>
                  <lb/>
                  <hi rend="italic">na in v hišo</hi>
               </p>
               <p xml:id="suss-debata-o-predlogih.p60">Tu bi bila spet lahko v igri fonologija... Če ne drugega, bi bili predlogi s polglasnikom lahko drugačni, kar se možnosti naglasa tiče, če gre recimo za neko epentezo, tj. da se ga recimo bolj otepajo. Kar bi potrjevalo, da je primer <hi rend="italic">z ali brez zaimkov</hi>lahko komu manj sprejemljiv kot recimo <hi rend="italic">pred in za zaimki</hi>, pa recimo <hi rend="italic">na in v neboticnik</hi> da je boljse kot <hi rend="italic">v in na neboticnik</hi>.</p>
               <p xml:id="suss-debata-o-predlogih.p61">Čeprav ne more biti samo to, ker namreč predlog <hi rend="italic">brez</hi>ima ne le absolutno drug status kot v(6), z(6) ... ampak tudi kot na, za ... se pravi stoji nasproti ne samo polglasniškim predlogom ampak tudi a-jevskim. (znak 6 oznacuje polglasnik, tj. glas, s katerim izgovarjamo drugi <hi rend="italic">e</hi> v imenu <hi rend="italic">Peter</hi>--zaradi zapletov pri spletnem zapisovanju/branju znakov iz posebnih naborov)</p>
               <p xml:id="suss-debata-o-predlogih.p62">Čeprav, mogoče pa to res kaže samo na to, da je uni primer <hi rend="italic">z mlekom al brez</hi>poseben in da je brez tam nek prislov... Konec koncev je tudi predlog <hi rend="italic">čez</hi>, za katerega je bolj nesporno kot za <hi rend="italic">brez</hi>, da lahko nastopa tudi kot prislov, v tem smislu enak:</p>
               <p xml:id="suss-debata-o-predlogih.p63">
                  <hi rend="italic">A bomo šli pod cesto al čez?</hi>
               </p>
               <p xml:id="suss-debata-o-predlogih.p64">In tukaj mi je <hi rend="italic">čez</hi>res čuten kot brez kakšnega izpusta predložnega predmeta, se pravi kot prislov (pri <hi rend="italic">brez</hi> mi to sicer ni jasno). V bistvu je tu <hi rend="italic">čez</hi> nedvomno prislov, ker kot prislov ga jaz izgovarjam z ozkim e-jem, kot predlog--tudi ob kontrastivnem poudarku--pa s širokim. Ampak je pa tudi res, da je to spet drugač, ker tukaj je pa nujno poudarjen ta prvi predlog (<hi rend="italic">A bomo šli pod cesto al čez?</hi>), ne more biti namesto njega poudarjen samostalnik (<hi rend="italic">*A bomo šli pod cesto al čez?</hi>), to je pa drugač kot <hi rend="italic">z mlekom al brez</hi> (<hi rend="italic">z6 mlekom al brez</hi>). Jao, kok mi ni nič jasno.</p>
               <p xml:id="suss-debata-o-predlogih.p65">Hja, verjetno je se zmeraj lahko položaj predloga tisti, ki določa prevlado pri določitvi sklona, to z izpustom desnega predložnega predmeta je pa nekaj drugega... Ampak <hi rend="italic">brez al z6 mlekom</hi>je pa spet nesprejemljivo. No, mogoče je blokirano, ker je uno drugo tako absolutno fajn...</p>
               <p xml:id="suss-debata-o-predlogih.p66">Hmm, in uni prislovni <hi rend="italic">čez</hi>, ki je mogoče podoben <hi rend="italic">brez</hi>, je lahko samo na desni strani veznika <hi rend="italic">ali/in</hi>, na levi pa ne: <hi rend="italic">čez al pod cesto</hi>lahko namreč rečem samo s širokim <hi rend="italic">e</hi>... Se pravi sta ti dve poziciji različni...</p>
            </div>
            <div type="discussion" xml:id="suss-debata-o-predlogih.div17">
               <p xml:id="suss-debata-o-predlogih.p67">&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;</p>
            </div>
            <div type="discussion" xml:id="suss-debata-o-predlogih.div18">
               <p xml:id="suss-debata-o-predlogih.p68">
                  <hi rend="bold">LM</hi>:</p>
               <p xml:id="suss-debata-o-predlogih.p69">&gt;&gt;Sicer pa bi se dalo tudi kako ugotoviti, <lb/> &gt;&gt;ali so ti predlogi med seboj zvezani v<lb/> &gt;&gt;predložni Conjunction Phrase ali ne:<lb/> &gt;&gt;<hi rend="italic">šli smo v in na Nebotičnik</hi>
                  <lb/> &gt;&gt;<hi rend="italic">šli smo v in na njega</hi>
                  <lb/> &gt;&gt;<hi rend="italic">*šli smo v in nanj</hi> (ker tale združitev naslonke <lb/> &gt;&gt;in predloga ni možna, bi rekel, da je naslonka pač <lb/> &gt;&gt;vezana skupaj na celoten združen predlog itd. <lb/> &gt;&gt;Če je en sam združen predlog, ima verjetno tudi <lb/> &gt;&gt;eno samo ujemanje, saj je konec koncev tudi en sam <lb/> &gt;&gt;samostalnik ... Tako da potem itak ni dileme z <lb/> &gt;&gt;dvojnim ujemanjem. En sklon nekako prevlada ...<lb/> &gt;&gt;<lb/> &gt;Saj ni isto, ampak pri <hi rend="italic">želva in konj sta šla v gozd</hi>
                  <lb/> &gt;tudi očitno prevlada en spol: <hi rend="italic">*želva in konj sta šli <lb/> &gt;v gozd</hi>.</p>
               <p xml:id="suss-debata-o-predlogih.p70">Seveda ni isto, saj se kombinirajo besede čisto drugih kategorij. Pri tem tvojem primeru ni samo vprašanje prevlade ampak tudi kombinacije. Spol prevlada, ker se ga pač ne da kombinirati, četudi bi lahko rekli, da je v slovenščini tudi to stvar kombinacije, ker so recimo ženski zaimki v množini uporabni samo za izključno žensko skupino. V tem primeru pa se kombinira število, kjer iz posamične ednine postane skupna množina. Pri predlogih pa se kombinira lahko samo pomen, slovnične kategorije predloga očitno ne. No ja, spet lahko rečemo, da je to prevladovanje sklonov stvar moči posameznih sklonov in da je to pač način, kako se ti skloni med sabo kombinirajo. Samo, če bi rekli, da je tu res samo neka sklonska finta in ne kaj strukturnega, potem bi to mogoče lahko videli pri kombiniranju glagolov:<lb/>
                  <lb/>
                  <hi rend="italic">Videl in slišal sem ga</hi> (oba glagola tožilnik)<lb/>
                  <hi rend="italic">Zalepil in prebral sem staro knjigo</hi>
                  <lb/>
                  <lb/> Ne obstajajo pa primeri (ne najdem ga), kjer bi se to dalo narediti z dvema glagoloma, ki nimata predmeta v istem sklonu. Jasno, kombinirajo se lahko samo glagoli, ki so popolnoma enaki, kar se tiče oddanih udeleženskih vlog in predvsem strukture ... zdaj, če je to kombiniranje mogoče pri predlogih ne glede na dodeljeni sklon, bi to pomenilo, da so strukturno gledano vsi predlogi enaki (ali pa vsaj tisti, ki se lahko kombinirajo) in da samostalniku dodeljeni sklon izhaja iz lastnosti predloga samega, iz nekih fičerjev/oznak, ki jih ta predlog ima. Ma ja, saj sploh ne vem več, kaj sem hotel reči.</p>
               <p xml:id="suss-debata-o-predlogih.p71">&gt;(kakor sem prej mislil). Kar verjetno tudi kaže, <lb/> &gt;da so med predlogi neke razlike, ker to je očitno <lb/> &gt;možno s predlogom <hi rend="italic">brez</hi>, ne bi pa te zgradbe jaz <lb/> &gt;(se mi zdi, čeprav mogoče se najde kontekst...) <lb/> &gt;sprejel z recimo <hi rend="italic">pred in za</hi> (ki imata sicer isti sklon):</p>
               <p xml:id="suss-debata-o-predlogih.p72">Saj če so to prislovi, potem samo par najdeš, pa vidiš, da če sta si prislov in predlog različna, potem predlog sam pač ne more stati ...<lb/>
                  <hi rend="italic">z mlekom in brez</hi>
                  <lb/>
                  <hi rend="italic">*brez mleka in skupaj</hi>
               </p>
               <p xml:id="suss-debata-o-predlogih.p73">Nekako se zdi, da to s prislovi pa le ne bo prav ne vem kako šibalo.<lb/>smer vs. položaj<lb/>
                  <hi rend="italic">Grem k6 in v6 Kanin, ne pa na</hi>
                  <lb/>
                  <hi rend="italic">Grem v6 in h6 kaninu, ne pa na</hi>
                  <lb/>
                  <lb/>
                  <hi rend="italic">Bil sem v6 in pod Kaninom, ne pa tudi na</hi>
                  <lb/>
                  <hi rend="italic">Bil sem pod in v6 Kaninu, ne pa tudi na</hi>
               </p>
               <p xml:id="suss-debata-o-predlogih.p74">Kaj pa vem, meni je vse to sprejemljivo.</p>
               <p xml:id="suss-debata-o-predlogih.p75">&gt;Čeprav, mogoče pa to res kaže samo na to, da je<lb/> &gt;uni primer <hi rend="italic">z mlekom al brez</hi> poseben in <lb/> &gt;da je brez tam nek prislov... Konec koncev je <lb/> &gt;tudi predlog <hi rend="italic">čez</hi>, za katerega je bolj nesporno <lb/> &gt;kot za <hi rend="italic">brez</hi>, da lahko nastopa tudi kot prislov, <lb/> &gt;v tem smislu enak:<lb/> &gt;<lb/> &gt;<hi rend="italic">A bomo šli pod cesto al čez?</hi>
               </p>
               <p xml:id="suss-debata-o-predlogih.p76">
                  <hi rend="italic">A bomo šli čez cesto al spod?</hi>
                  <lb/>
                  <hi rend="italic">A bomo stali pod cesto al nad?</hi>
                  <lb/>
                  <hi rend="italic">A bomo stali na cesti al spodi?</hi>
                  <lb/>
                  <lb/> Recimo da je <hi rend="italic">pod - spod</hi> (<hi rend="italic">spodaj</hi> za lokacijo in <hi rend="italic">spod</hi> za smer) kot nekak prislov od <hi rend="italic">pod</hi>. Ampak mi pa ni jasno, zakaj potem vsi predlogi nimajo še te prislovne različice? Tole nekaj ne bo v redu ...</p>
               <p xml:id="suss-debata-o-predlogih.p77">&gt;Ampak <hi rend="italic">brez al z6 mlekom</hi> je pa spet nesprejemljivo. <lb/> &gt;No, mogoče je blokirano, ker je uno drugo tako absolutno fajn...</p>
               <p xml:id="suss-debata-o-predlogih.p78">
                  <hi rend="italic">Brez al z6 mlekom</hi> je sprejemljivo. Je pa tudi res, da ni spet tako fajn ...</p>
               <p xml:id="suss-debata-o-predlogih.p79">&gt;Hmm, in uni prislovni <hi rend="italic">čez</hi>, ki je mogoče podoben<lb/> &gt;<hi rend="italic">brez</hi>, je lahko samo na desni strani veznika <lb/> &gt;<hi rend="italic">ali/in</hi>, na levi pa ne: <hi rend="italic">čez al pod cesto</hi>
                  <lb/> &gt;lahko namreč rečem samo s širokim <hi rend="italic">e</hi>...<lb/> &gt;Se pravi sta ti dve poziciji različni...</p>
               <p xml:id="suss-debata-o-predlogih.p80">Ja ja, sej kul.</p>
            </div>
            <div type="discussion" xml:id="suss-debata-o-predlogih.div19">
               <p xml:id="suss-debata-o-predlogih.p81">&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;</p>
            </div>
            <div type="discussion" xml:id="suss-debata-o-predlogih.div20">
               <p xml:id="suss-debata-o-predlogih.p82">
                  <hi rend="bold">RŽ</hi>:</p>
               <p xml:id="suss-debata-o-predlogih.p83">&gt;smer vs. položaj<lb/> &gt;<hi rend="italic">Grem k6 in v6 Kanin, ne pa na</hi>
                  <lb/> &gt;<hi rend="italic">Grem v6 in h6 kaninu, ne pa na</hi>
                  <lb/> &gt;<lb/> &gt;<hi rend="italic">Bil sem v6 in pod Kaninom, ne pa tudi na</hi>
                  <lb/> &gt;<hi rend="italic">Bil sem pod in v6 Kaninu, ne pa tudi na</hi>
                  <lb/> &gt;<lb/> &gt;Kaj pa vem, meni je vse to sprejemljivo.</p>
               <p xml:id="suss-debata-o-predlogih.p84">Ja če bi ti ratalo narediti kakšen tak primer, da bi bil pragmatično lahko sprejemljiv še komu razen tistim par tvojim jamarjem, bi pa tudi včasih prav prišlo. Meni je to vse nesprejemljivo, da ne bo pomote. Ne vem pa, koliko je pri tem pragmatike pa koliko bi mi bilo nesprejemljivo tudi ob 'normalnih' primerih.</p>
               <p xml:id="suss-debata-o-predlogih.p85">To od pragmatike sem imel v mislih, da mi <hi rend="italic">v in k</hi>in <hi rend="italic">v in pod</hi> ipd. pač niso neke vsakdanje smiselne opozicije oz. razmerja, podobno kot mi je nesprejemljivo seveda tudi <hi rend="italic">*šli smo z in v avto</hi>--ampak ja, če je človek jamar...</p>
            </div>
            <div type="discussion" xml:id="suss-debata-o-predlogih.div21">
               <p xml:id="suss-debata-o-predlogih.p86">&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;</p>
            </div>
            <div type="discussion" xml:id="suss-debata-o-predlogih.div22">
               <p xml:id="suss-debata-o-predlogih.p87">
                  <hi rend="bold">LM</hi>:</p>
               <p xml:id="suss-debata-o-predlogih.p88">&gt; To od pragmatike sem imel v mislih, da mi <hi rend="italic">v in k</hi>
                  <lb/> &gt; in <hi rend="italic">v in pod</hi> ipd. pač niso neke vsakdanje <lb/> &gt; smiselne opozicije oz. razmerja, podobno kot mi je <lb/> &gt; nesprejemljivo seveda tudi <hi rend="italic">*šli smo z in v avto</hi>
                  <lb/> &gt; --ampak ja, če je človek jamar...</p>
               <p xml:id="suss-debata-o-predlogih.p89">Ja potem pa<lb/>
                  <lb/>
                  <hi rend="italic">?stopu je h6 in </hi> (<hi rend="italic">in potem tud</hi>) <hi rend="italic">v6 kiblo ne pa tud na</hi> ?(<hi rend="italic">njo</hi>)<lb/>
                  <hi rend="italic">stopu je v6 in </hi> (<hi rend="italic">pred tem še</hi>) <hi rend="italic">h6 kibli ne pa tud na</hi> ?(<hi rend="italic">njo</hi>)</p>
            </div>
            <div type="discussion" xml:id="suss-debata-o-predlogih.div23">
               <p xml:id="suss-debata-o-predlogih.p90">&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;</p>
            </div>
            <div type="discussion" xml:id="suss-debata-o-predlogih.div24">
               <p xml:id="suss-debata-o-predlogih.p91">
                  <hi rend="bold">RŽ</hi>:</p>
               <p xml:id="suss-debata-o-predlogih.p92">&gt;&gt; To od pragmatike sem imel v mislih, da mi <hi rend="italic">v in k</hi>
                  <lb/> &gt;&gt; in <hi rend="italic">v in pod</hi> ipd. pač niso neke vsakdanje <lb/> &gt;&gt; smiselne opozicije oz. razmerja, podobno kot mi je<lb/> &gt;&gt; nesprejemljivo seveda tudi <hi rend="italic">*sli smo z in v avto</hi> &gt;&gt; --ampak ja, če je človek jamar...<lb/> &gt;<lb/> &gt;Ja potem pa<lb/> &gt;<lb/> &gt;<hi rend="italic">?stopu je h6 in </hi> (<hi rend="italic">in potem tud</hi>) <hi rend="italic">v6 kiblo ne pa tud na</hi> ?(<hi rend="italic">njo</hi>)<lb/> &gt;<hi rend="italic">stopu je v6 in </hi> (<hi rend="italic">pred tem še</hi>) <hi rend="italic">h6 kibli ne pa tud na</hi> ?(<hi rend="italic">njo</hi>)</p>
               <p xml:id="suss-debata-o-predlogih.p93">To je pa zdaj nizek udarec. Jaz kible še svoj živ dan nisem od znotraj videl!</p>
               <p xml:id="suss-debata-o-predlogih.p94">Je pa zanimivo, da se mi sprejemljivost teh zadev dvigne, če je uno iz oklepajev vmes</p>
               <p xml:id="suss-debata-o-predlogih.p95">
                  <hi rend="italic">??stopu je h6 in v6 kiblo</hi>
                  <lb/>
                  <hi rend="italic">stopu je najprej h6 pol pa se v6 kiblo</hi>
               </p>
            </div>
            <div type="discussion" xml:id="suss-debata-o-predlogih.div25">
               <p xml:id="suss-debata-o-predlogih.p96">&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;</p>
            </div>
            <div type="discussion" xml:id="suss-debata-o-predlogih.div26">
               <p xml:id="suss-debata-o-predlogih.p97">
                  <hi rend="bold">LM</hi> :</p>
               <p xml:id="suss-debata-o-predlogih.p98">&gt; Je pa zanimivo, da se mi sprejemljivost teh zadev dvigne, <lb/> &gt; če je uno iz oklepajev vmes<lb/> &gt;<lb/> &gt; <hi rend="italic">??stopu je h6 in v6 kiblo</hi>
                  <lb/> &gt; <hi rend="italic">stopu je najprej h6 pol pa se v6 kiblo</hi>
               </p>
               <p xml:id="suss-debata-o-predlogih.p99">Evo, pa se je še preprosta struktura začela komplicirati.</p>
               <p xml:id="suss-debata-o-predlogih.p100">Je rekel en naš profesor po enem predavanju, da se je samo še enkrat pokazalo, da ni nič v jeziku 100-procentno veljavno in da je vedno vse samo bolj in manj res in še nekaj na to temo. Lahko si mislite, da je to bil nas oddelčni sociolingvist--kakor sam pravi 'zaprisežen variacionist' :)</p>
               <p xml:id="suss-debata-o-predlogih.p101">Saj ne vem prav dobro, zakaj sem se nanjga spomnil. No ja, ker je to tukaj tako, da bolj ko se začne kaj komplicirati, bolj ko se začne stavke pomensko jasniti, manj je morda potrebna čista in neoporečna struktura.</p>
            </div>
            <div type="discussion" xml:id="suss-debata-o-predlogih.div27">
               <p xml:id="suss-debata-o-predlogih.p102">2 2 2 2 2 2 2 2 2 2 2 2 2 2 2 2 2 2 2 2 2 2 2 2 2</p>
            </div>
            <div type="discussion" xml:id="suss-debata-o-predlogih.div28">
               <p xml:id="suss-debata-o-predlogih.p103">Med branjem jezikoslovnega članka v reviji <hi rend="italic">Linguisticae Investigationes</hi>(letnik XVI (1992), številka 2, str. 267) sem naletel na naslednji francoski stavek (avtorica je rojena govorka quebeške francoščine, potrdilo popolne sprejemljivosti stavka pa sem dobil od še ene rojene govorke quebeške francoščine):<lb/>
                  <hi rend="italic">Dans cet article, nous analysons une sous-classe des verbes pouvant e^tre interprétés dans une premie`re analyse comme décrivant le fait de mettre ou d'enlever un objet d'un lieu:</hi> ...<lb/> Del stavka, ki je pritegnil mojo pozornost, je seveda tale:</p>
               <p xml:id="suss-debata-o-predlogih.p104">...<hi rend="italic">de mettre ou d'enlever un objet d'un lieu</hi>... '...da kaj kam postavimo ali od kod (od)vzamemo...'</p>
               <p xml:id="suss-debata-o-predlogih.p105">Gre za konjunkcijsko zgradbo dveh glagolov, ki imata kot premi predmet isti samostalnik, tj. un objet ('stvar, predmet'), in kot prislovno določilo lokacijo un lieu ('prostor, mesto'). Ob drugem glagolu sta sicer tako premi predmet kot prislovno določilo izpuščena. Enako kot v slovenščini zahtevata glagola ob povezavi s tem prislovnim določilom načeloma različna sklona/predloga:</p>
               <p xml:id="suss-debata-o-predlogih.p106">
                  <hi rend="italic">mettre x dans un lieu</hi> (postaviti x kam, na kako mesto)<lb/>
                  <hi rend="italic">*mettre x d'un lieu</hi> (*postaviti x od kod, s kakega mesta)<lb/>
                  <hi rend="italic">enlever x d'un lieu</hi> (vzeti x od kod, s kakega mesta)<lb/>
                  <hi rend="italic">*enlever x dans un lieu</hi> (*odvzeti x kam, na kako mesto)</p>
               <p xml:id="suss-debata-o-predlogih.p107">Vendar ko pogledamo konjunkcijsko zgradbo v originalnem stavku, vidimo, da je ta zahteva kršena, stavek pa je vseeno sprejemljiv, je bil spontano izrečen oziroma zapisan in sprejet s strani revijinega uredništva. Tudi francoščina torej pozna nekaj podobnega, tj. preklic ujemanja v določenih konjunkcijskih zgradbah, čeprav ne nujno v istih kot slovenščina. V slovenščini po moji sodbi namreč taka zgradba nikakor ni mogoča: <hi rend="italic">*...da kaj kam postavimo ali odvzamemo...</hi>, <hi rend="italic">*...da od kod kaj vzamemo ali postavimo...</hi>
               </p>
               <p xml:id="suss-debata-o-predlogih.p108">Kolegico poljskega rodu sem povprašal po poljščini: ustreznik slovenske zveze <hi rend="italic">za in proti referendumu</hi>ji je bil nesporno sprejemljiv, pravtako ustreznik našega <hi rend="italic">z in brez zaimkov</hi>, poljski ustreznik zvezi <hi rend="italic">v in iz hiše</hi> pa ji ni bil najbolj pogodu.</p>
               <p xml:id="suss-debata-o-predlogih.p109">Če pogledamo angleščino (sprejemljivostne sodbe od rojene govorke kanadske angleščine):</p>
               <p xml:id="suss-debata-o-predlogih.p110">
                  <hi rend="italic">You can jump into or onto the box</hi>
                  <lb/>
                  <hi rend="italic">*You can jump into the box or onto</hi>
                  <lb/>
                  <hi rend="italic">You can jump into the box or onto it</hi>
               </p>
               <p xml:id="suss-debata-o-predlogih.p111">
                  <hi rend="italic">You can put it on or in the box</hi>
                  <lb/>
                  <hi rend="italic">You can put it on the box or in</hi>
                  <lb/>
                  <hi rend="italic">You can put it on the box or in the box</hi>
               </p>
               <p xml:id="suss-debata-o-predlogih.p112">
                  <hi rend="italic">You can do it with or without me</hi>
                  <lb/>
                  <hi rend="italic">You can do it with me or without</hi>
                  <lb/>
                  <hi rend="italic">*You can do it without me or with</hi>
                  <lb/>
                  <hi rend="italic">You can do it with me or without me</hi>
               </p>
               <p xml:id="suss-debata-o-predlogih.p113">Da je par <hi rend="italic">with/without</hi>drugačen, bi lahko načeloma izviralo iz pomenskih razlik; ta par predlogov namreč za razliko od <hi rend="italic">in/on</hi> in <hi rend="italic">into/onto</hi> ni prostorko umestitven. V tej smeri bi se dalo posplošitve po pomenskih razredih predlogov mogoče iskati tudi v slovenščini. Edina na prvi pogled očitna razlika med <hi rend="italic">in/on</hi> in <hi rend="italic">into/onto</hi> je besedotvorna nesestavljenost prvega para proti sestavljenosti drugega para. Da je drugi iz trojice primerov nesprejemljiv, ne more biti odgovorna pragmatika, ker je nanosnik iz sobesedila povsem predvidljiv, torej mora iti za slovnično (skadenjsko) prepreko. Iz tega lahko zaključimo po eni strani vsaj to, da tudi v angleščini možnosti izpustitve enega od predložnih predmetov ne moremo pripisati zgolj odsotnosti oblikoslovno izraženega sklona (kajti v tem primeru bi moralo biti sprejemljivo tudi <hi rend="italic">*you can jump into the box or onto</hi>). Po drugi strani pa je jasno, da razreda predlogov s te perspektive (tj. opustljivosti in vrstnega reda v tako zvezanih zgradbah) ne moremo jemati kot homogenega razreda, saj so med obnašanjem posameznih predlogov očitno razlike tako v slovenščini kot v angleščini.</p>
               <p xml:id="suss-debata-o-predlogih.p114">Razlog, da je B. Mozetič zapisal <hi rend="italic">z ali brez zaimkov</hi>namesto verjetno bolj običajnega <hi rend="italic">z zaimki ali brez</hi> (če seveda privzamemo, da sta zvezi sopomenski, kar verjetno, vsaj kar zadeva poudarek, ni čisto res), je mogoče res prenos zgradbe iz izvirnika v prevod (francosko <hi rend="italic">avec et sans pronoms</hi>). In po večini prevajalskih teorij--ne pa po vseh--bi bil tak prevod načeloma res označen kot neustrezen, če ni seveda za uporabljeno zgradbo kakih drugih razlogov [pozor na tale stavek, ki se mi je spet zapisal sam in v katerem je sklonsko ujemanje spet 'zanemarjeno': prim. po večini prevajalskih teorij--ne pa po vseh prevajalskih teorijah--...].</p>
            </div>
            <div type="discussion" xml:id="suss-debata-o-predlogih.div29">
               <p xml:id="suss-debata-o-predlogih.p115">3 3 3 3 3 3 3 3 3 3 3 3 3 3 3 3 3 3 3 3 3 3 3 3 3 3 3 3</p>
            </div>
            <div type="discussion" xml:id="suss-debata-o-predlogih.div30">
               <p xml:id="suss-debata-o-predlogih.p116">Zgornje Šussovo interno dopisovanje ni nikakršno zaključeno pisanje, ponujena ni nikakršna jezikoslovna analiza, je zgolj natrositev na en-dva-tri zbranih domislic; kaj jih je verjetno na pravi sledi, kakšne so gotovo napačne--konec koncev si nekatere nasprotujejo. Stvar je bila pač interna debata, nikakor mišljena za kakšnokoli javno izpostavo. Neglede na to pa je predstavljenih nekaj podatkov iz jezikovnega korpusa dejanskega pisanega jezika in nekaj dodatnih jezikovnih podatkov, ki dokazujejo rabo/obstoj vsaj nekaterih zgradb, enakih in podobnih tisti, ki je bila oporekana B. Mozetiču. Navrženih je tudi več iztočnic za razmišljanje o tem, kaj vse bi lahko igralo vlogo pri nastanku in obstoju takih predložnih konjunkcijskih zgradb in pri razlikah med obnašanjem posameznih predlogov. Vsekakor pa bi iz tegale Šussovega internega dopisovanja moralo biti jasno vsaj sledeče (v štirih točkah):</p>
               <p xml:id="suss-debata-o-predlogih.p117">
                  <hi rend="bold">A.</hi> da je tako konkretna zgradba, na podlagi katere skuša Delov pisec Da. P. diskreditirati B. Mozetiča kot pisca in prevajalca, kot precej načeloma primerljivih zgradb izpričanih v korpusu Delovih besedil (ki so skoraj zanesljivo lektorirana). Po splošnojezikoslovnih načelih takih zgradb praktično ni mogoče opredeliti za neslovnične (slovnično napačne). In nikakor ne drži, da se v pisanem jeziku lahko ustali karkoli: <hi rend="italic">*Kom si govoril z?</hi> ne bo napisal noben rojeni govorec slovenščine. Zgradba, ki v jeziku obstaja, ima kljub temu, da lahko s kakšnega vidika zgleda 'nelogična', nesporno svoje zakonitosti, svojo 'logiko', čeprav je morda nam na prvi pogled manj očitna--ni pa seveda nujno, da je vsaka zgradba enako sprejemljiva vsem govorcem govorne skupnosti. Če bi članek npr. mimogrede okrcal prevod podnaslova kot "okoren" ali "slovnično vprašljiv", bi to vzel kot osebno sodbo in tega odziva ne bi bilo--na žalost so ton in besede v članku precej bolj ostre in pretendirajo na avtoritativnost in objektivnost.<lb/> Veliko tovrstnih kvazi 'nelogičnih' primerov iz angleščine, opremeljenih z razlagami, lahko angleško beroči najdejo v poljudnoznanstveni knjigi Stevena Pinkerja <hi rend="italic">Language Instinct</hi>, Penguin Books, London, 1994, kaj slovenskega pa se najde med drugim tudi v Šussovem zborniku: <hi rend="italic">ŠUSS 1998-2000</hi>, Študentska založba, Ljubljana, 2001. V Pinkerjevi knjigi je eno celo poglavje namenjeno tudi pojasnitvi, kako tako kot vse govorce posameznega jezika seveda tudi jezikoslovce kaka zgradba v jeziku drugih 'moti', ker pač nasprotuje njihovemu osebnemu jezikovnemu občutku, vendar to ne pomeni, da drugi 'napačno' govorijo in da jim bo šel jezikoslovec praviti, naj zgradbo nemudoma opustijo. Naše slovenščine so pač rahlo različne, ni pa ena boljša od druge;</p>
               <p xml:id="suss-debata-o-predlogih.p118">
                  <hi rend="bold">B.</hi> da je tematika vse prej kot prozorna, da zgradba nikakor ni ulovljiva kar počez (prek celotnega razreda predlogov in neglede na besedni red), da preprosti 'prav - narobe' nikakor ni na mestu;</p>
               <p xml:id="suss-debata-o-predlogih.p119">
                  <hi rend="bold">C.</hi> da Mozetiču oporekana zgradba, kar se tiče navidezne 'nelogičnosti' oblikoslovnega neujemanja, ni osamljena niti znotraj slovenščine niti v primerjavi s kakim drugim jezikom;</p>
               <p xml:id="suss-debata-o-predlogih.p120">
                  <hi rend="bold">D.</hi> na kaj vse bi smel Da. P. pomisliti (in vsaj na kaj od tega bi moral), preden se loti nekoga zmerjati z avtorjem jezikovno nekorektnega, revnega, slabega prevoda in oklicati jezikovno zgradbo za kršitev preprostega "osnovnošolskega pravila". Taka pravila so bila Da. P. prikazana kot jasna in nesporna zato, da bi mu olajšala pisanje in prihranila čas, ko bi se v pregovorni novinarski naglici pred tik iztekom roka znašel v dvomih in začel na dolgo in široko tuhtati o jezikovnem detajlu. Kdor takih kikokerdače pravil ni presegel in nanje ni sposoben ali nima interesa pogledati v širši jezikovni luči, temveč zgolj z osnovnošolskim prav/narobe, naj se pač ne gre jezikoslovca, ocenjevalca in kritika korektnosti jezika posameznega pisca, pesnika, pisatelja, prevajalca (napovedovalca, gledališčnika, predavatelja, govornika ... kogarkoli). Da ne bo pomote: s tako držo ni prav nič narobe! Naj bo še naprej samozavesten uporabnik slovenščine, s striktnim upoštevanjem "osnovnošolskih pravil" pa si bo zagotovil varnost, da se vanj oziroma ob njegov jezik ne bo obregnil prav nihče. Zaveda pa naj se, da je jezikovni uporabnik, ne jezikoslovec, še manj pa poklican za javno jezikovno poučevanje, ocenjevanje in ostro kritiziranje drugih. Točno tak namen so imela tudi "osnovnošolska pravila" in celoten odmerek slovenščine v njegovem šolanju, pa če jih je dejansko slišal v osnovni šoli ali pa pri slovenščini na lektoratu kake nefilološke fakultete--tam se študentje pač ne šolajo za jezikoslovce in so zato glavni poudarki razumljivo drugje. Če se tega že loti, naj zadevo prej premisli, ne da se obesi na poenostavljeno kikokerdače pravilo iz osnovne šole ali s tečaja o poštirkanem in nevpadljivem pisanju. Še posebej v primeru prevoda leposlovnega besedila, ki za povrhu eksperimentira z jezikom, bo korektno prej pobarati tudi prevajalca, kakšna je njegova zgodba o uporabljeni zgradbi.<lb/> S tem seveda nikakor ne trdim, da naj torej jezikoslovci zapovedujejo, kaj je prav in kaj ne; o tem, kaj 'prav' in 'narobe' v jeziku sploh pomeni, ni konsenza niti v stroki. Vseeno pa so slednji za tovrstne zadeve bolj usposobljeni; sam sem recimo vesel uporabnik vsakdanje 2+2 matematike, v javnost se pa s tem ne silim. Tudi ne trdim, da vidijo čez osnovnošolski prav/narobe samo jezikoslovci, da znajo samo oni pogledati v korpus, pomisliti na obrnjen besedni red, kak drug jezik. Se pa jezikoslovcem med študijem to uzavešča, medtem ko je pouk slovenščine na drugih usmeritvah ali na drugih stopnjah v prvi vrsti namenjen piljenju in lajšanju izražanja/pisanja za osebno rabo, pri čemer so poenostavitve pač neizbežne.</p>
               <p xml:id="suss-debata-o-predlogih.p121">
                  <hi rend="italic">Opomba</hi>. Ko gre ravno za kontekst zaimkovno in sploh slovničnospolno občutljive literature: moški spol je v tem pisanju v nanašanju na novinarja/novinarko Da. P. rabljen kot slovnično nezaznamovano sredstvo za izražanje ob pomanjkanju informacij o spolu pisca/piske.</p>
               <p xml:id="suss-debata-o-predlogih.p122">Še to: "Slovenska gramatika zapoveduje, da se oba predloga, postavljena v takšno družbo s samostalnikom, kot sta v tem primeru 'z' in 'brez', slovnično povsem ujemata s samostalnikom." Ta ubeseditev izpod peresa Da. P. je s stališča jezikoslovnega izrazja neustrezna. Predlog je tisti, ki v predložni zvezi določa sklon samostalniku, ne obratno. Samostalnik se torej ujema s predlogom, ne predlog s samostalnikom. S stališča laičnega (osnovnošolskega?) slovničnega izrazja je to seveda absolutno popolnoma irelevantno, zato Da. P. tega nikakor ne očitam.</p>
            </div>
            <div type="discussion" xml:id="suss-debata-o-predlogih.div31">
               <p xml:id="suss-debata-o-predlogih.p123">4 4 4 4 4 4 4 4 4 4 4 4 4 4 4 4 4 4 4 4 4 4 4 4 4 4 4</p>
            </div>
            <div type="discussion" xml:id="suss-debata-o-predlogih.div32">
               <p xml:id="suss-debata-o-predlogih.p124">
                  <hi rend="bold">LM</hi>:</p>
               <p xml:id="suss-debata-o-predlogih.p125">&gt; Sem videl to, ja, ampak ni noter prišlo nič takega, <lb/> &gt; ker je 60 vrstic absolutno prekratko. Od <lb/> &gt; preskriptivizma se mi zdi, da je bilo že precej napisanega, <lb/> &gt; pa se mi zdi bolj za poudarit uno, kar piše na koncu, da<lb/> &gt; so osnovnošolska pravila itd pač poenostavitve (za novinarje<lb/> &gt; ali za kogarkoli drugega) - kar je sicer tudi na temo <lb/> &gt; preskriptivizma, po svoje, samo malo z drugega konca.</p>
               <p xml:id="suss-debata-o-predlogih.p126">Ta zadnji del se mi zdi, da ni napisan prav. Ker na nek način piše, da je on uporabnik in ne jezikoslovec in zato ne sme razglašati, kaj je prav in kaj ne. Saj se mi zdi, da tega nisi hotel napisati, ampak jaz to berem, kot da jezikoslovci pa lahko razglašajo, kaj je prav in kaj ne. Evo, sam si se ujel v preskriptivizem.</p>
               <p xml:id="suss-debata-o-predlogih.p127">Saj vem, ti konec koncev praviš, da tisto, za kar on pravi, da je narobe, da je prav, in s tem na nek način jemlješ pozicijo tistega, ki razglaša, kaj je prav in kaj ne. Saj po eni strani bo jezikoslovec vedno tisti, ki bo govoril, kaj je prav oz. da je itak vse prav in da je narobe samo tisto, česar sploh ne rečemo ... po tvoji razlagi je prav zato, ker se nahaja v korpusu (to se mi zdi, da tudi nekje piše). Ampak a to je pa to, kar dela jezikoslovec? A to zna narediti samo jezikoslovec? A je edino jezikoslovec ta, ki se tega zaveda, da namreč ta osnovnošolska pravila ne veljajo.</p>
               <p xml:id="suss-debata-o-predlogih.p128">Res no, nekako se bere, kot da je edini/a, ki je poklican/a za to, da pove, ali je to prav ali ne, X. In če jaz kaj razumem, potem bi se morali boriti ravno proti temu. Tale preskriptivizem je trenutno zelo vroča tema. Ne vem, koliko ti mama pove, ampak zdaj je ful dosti debate o tem zakonu ... Studio city je imel reportazo o tej zadevi z X, Y in dvema politikoma, in za konec še anketo: Ali mislite, da bi morali napačno rabo slovenščine denarno kaznovati? In je zmagal DA. Saj so imeli neke zaplete s telefoni (je bila ravno huda nevihta (na Kodeljevem je podrlo dve drevesi)), tako da mogoče rezultat ni čisto zanesljiv, ampak še vedno, 75% DA, 25% NE (mogoče samo 4 telefoni :)) Z SMSi pa je bilo 54 ZA, 46 PROTI (oz tam nekje). Mislim, totalna groza. Sem hotel poklicati, pa zahtevati naj povejo, kaj je sploh pravilna raba slovenščine in kaj ne, ker sicer jaz ne morem odgovarjati.</p>
               <p xml:id="suss-debata-o-predlogih.p129">In potem se ti postavljajo razni tipsoni in ti gonijo ves cajt eno in isto, kako da podjetja ne spoštujejo zakona, pa ga noben niti prebral ni ... uni/a Y pa ga itak niti zastopi ne. V glavnem, po mojem si tisto napisal slabo, nejasno oz. napačno.</p>
            </div>
            <div type="discussion" xml:id="suss-debata-o-predlogih.div33">
               <p xml:id="suss-debata-o-predlogih.p130">&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;</p>
            </div>
            <div type="discussion" xml:id="suss-debata-o-predlogih.div34">
               <p xml:id="suss-debata-o-predlogih.p131">
                  <hi rend="bold">RŽ</hi>:</p>
               <p xml:id="suss-debata-o-predlogih.p132">&gt;Ta zadnji del se mi zdi, da ni napisan prav. <lb/> &gt;Ker na nek način piše, da je on uporabnik in <lb/> &gt;ne jezikoslovec in zato ne sme razglašati, <lb/> &gt;kaj je prav in kaj ne. Saj se mi zdi, da <lb/> &gt;tega nisi hotel napisati, ampak jaz to berem,<lb/> &gt;kot da jezikoslovci pa lahko razglašajo, kaj <lb/> &gt;je prav in kaj ne. Evo, sam si se ujel<lb/> &gt;v preskriptivizem.</p>
               <p xml:id="suss-debata-o-predlogih.p133">Hudič tole, ja.</p>
               <p xml:id="suss-debata-o-predlogih.p134">&gt;Saj vem, ti konec koncev praviš, da tisto, <lb/> &gt;za kar on pravi, da je narobe, da je prav, <lb/> &gt;in s tem na nek način jemlješ pozicijo tistega, <lb/> &gt;ki razglaša, kaj je prav in kaj ne.</p>
               <p xml:id="suss-debata-o-predlogih.p135">Ja no, po moje vseeno bolj pravim to, da zadeva ni ravno tako preprosta in da imamo lahko take in drugačne intuicijske sodbe, ampak da tudi če nekaterim ta raba ni sprejemljiva, očitno drugim je, če jo uporabljajo, in potem uni ne more ravno tako opletati in soditi.</p>
               <p xml:id="suss-debata-o-predlogih.p136">To seveda ni bilo mišljeno, da jezikoslovec pa lahko oziroma naj odloča in sodi, ampak jasno se pa lahko tudi tako bere. In hja, ne da je to okej, ampak vseeno pa mislim, da je jezikoslovec bolj poklican za dajat javne izjave o jeziku (drugih) kot novinar. Tako kot sem jaz vesel uporabnik 2+2 matematike, da me v štacun ne nategnejo, ampak v cajtenge pa ne bom šel pisat da...</p>
               <p xml:id="suss-debata-o-predlogih.p137">Kako se jezikoslovci obnašajo, je seveda spet druga stvar, ampak se mi zdi, da v enem zamahu pač ne morem z vsemi opraviti (in ostati sam na prestolu :)). Recimo da privzemam in zaupam, da se stanje v jezikoslovju (in v vrhovih slovenistike) na splošno malo popravlja, kar bi si skoraj res upal trditi, in potem bi bilo za začetek fino že to, če bi se oglašali jezikoslovci namesto takih novinarjev. In recimo da se ob takih '<hi rend="italic">z in brez zaimkov</hi>' pač ne bi oglašali, ker dandanašnji jezikoslovci vejo, da morajo malo svojo intuicijo pa korpuse prevprašat, preden se oglasijo...</p>
               <p xml:id="suss-debata-o-predlogih.p138">&gt;Saj po eni strani bo jezikoslovec vedno tisti, <lb/> &gt;ki bo govoril, kaj je prav oz. da je itak vse <lb/> &gt;prav in da je narobe samo tisto, česar sploh <lb/> &gt;ne rečemo ... po tvoji razlagi je prav zato, <lb/> &gt;ker se nahaja v korpusu (to se mi zdi, da tudi <lb/> &gt;nekje piše). Ampak a to je pa to, kar dela<lb/> &gt;jezikoslovec? A to zna narediti samo jezikoslovec?<lb/> &gt;A je edino jezikoslovec ta, ki se tega zaveda, <lb/> &gt;da namreč ta osnovnošolska pravila ne veljajo.</p>
               <p xml:id="suss-debata-o-predlogih.p139">Ja v veliki meri prav res, da je.</p>
               <p xml:id="suss-debata-o-predlogih.p140">&gt;Res no, nekako se bere, kot da je edini/a, ki je <lb/> &gt;poklican/a za to, da pove, ali je to prav ali ne, X. <lb/> &gt;In če jaz kaj razumem, potem bi se morali<lb/> &gt;boriti ravno proti temu.</p>
               <p xml:id="suss-debata-o-predlogih.p141">X odhaja. No, saj Z tudi... Q je pa manj zadrt/a, čeprav ne dosti manj, pravtako Y, pa Y tudi odhaja, W je pa zelo glasen/na pa vsekakor manj zadrt/a. Pa v vzponu...</p>
               <p xml:id="suss-debata-o-predlogih.p142">&gt;Mislim, totalna groza. Sem hotel poklicati, pa <lb/> &gt;zahtevati naj povejo, kaj je sploh pravilna raba<lb/> &gt;slovenščine in kaj ne, ker sicer jaz ne morem<lb/> &gt;odgovarjati.<lb/> &gt;<lb/> &gt;V glavnem, po mojem si tisto napisal slabo, <lb/> &gt;nejasno oz. napačno.</p>
               <p xml:id="suss-debata-o-predlogih.p143">Hmm, bom malo premislil...</p>
            </div>
            <div type="discussion" xml:id="suss-debata-o-predlogih.div35">
               <p xml:id="suss-debata-o-predlogih.p144">&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;</p>
            </div>
            <div type="discussion" xml:id="suss-debata-o-predlogih.div36">
               <p xml:id="suss-debata-o-predlogih.p145">
                  <hi rend="bold">LM</hi>:</p>
               <p xml:id="suss-debata-o-predlogih.p146">&gt;Kako se jezikoslovci obnašajo, je seveda spet <lb/> &gt;druga stvar, ampak se mi zdi, da v enem zamahu <lb/> &gt;pač ne morem z vsemi opraviti (in ostati sam <lb/> &gt;na prestolu :)). Recimo da privzemam in zaupam, <lb/> &gt;da se stanje v jezikoslovju (in v vrhovih <lb/> &gt;slovenistike) na splošno malo popravlja, kar bi <lb/> &gt;si skoraj res upal trditi, in potem bi bilo za <lb/> &gt;začetek fino že to, če bi se oglašali <lb/> &gt;jezikoslovci namesto takih novinarjev. In recimo <lb/> &gt;da se ob takih 'z in brez zaimkov' pač ne bi <lb/> &gt;oglašali, ker dandanašnji jezikoslovci vejo, <lb/> &gt;da morajo malo svojo intuicijo pa korpuse <lb/> &gt;prevprašat, preden se oglasijo...</p>
               <p xml:id="suss-debata-o-predlogih.p147">Ne vem, če bi se popolnoma strinjal s tabo. Ker če jaz prav razumem, je poleg teh raznih U-jev, W-jev, V-jev in vseh njihovih kolegov, ki znajo razmišljati, verjetno med slovenisti še vedno zelo dosti tistih, ki tega pač ne mislijo tako, in ravno ti slednji majo moč in vpliv in ni hudič, da bo kateri od ta mladih mulcev pod njihovim pritiskom še popustil in se spreobrnil.</p>
               <p xml:id="suss-debata-o-predlogih.p148">&gt;X odhaja. No, saj Z tudi... Q je pa manj zadrt/a, <lb/> &gt;čeprav ne dosti manj, pravtako Y, pa Y tudi odhaja, <lb/> &gt;W je pa zelo glasen/a pa vsekakor manj zadrt/a. <lb/> &gt;Pa v vzponu...</p>
               <p xml:id="suss-debata-o-predlogih.p149">Ja, saj to je res, ampak nikoli ne veš, kakšen/a bo ratal/a, ko bo prišel/a do vrha, koliko kompromisov bo sklenil/a pa tko naprej. No ja, malo črnogleda napoved ... ampak boš videl, ko bojo nek butast zakon sprejeli, pa bojo s takimi neumnostmi res začeli že v osnovni šoli težiti in bo potem na lepem veliko več osnovnošolskih pravil in jih bo treba tudi malo bolj striktno upoštevati in tako naprej.</p>
               <p xml:id="suss-debata-o-predlogih.p150">A veš, saj imaš po Ameriki polno raznih preskriptivistov, ki imajo čez poučevanje angleščine na vseh ravneh šolanja, ampak razen tega pa nekako nimajo prav velikega vpliva (imajo vpliv ravno preko tega, ker gre vsak skoz njihove roke ...) ampak tako političnega ali kako bi rekel, pa ne.</p>
               <p xml:id="suss-debata-o-predlogih.p151">Pr nas pa so ti slovenisti, ki bi res radi sedeli na dveh stolčkih. Radi bi bili tako znanstveni jezikoslovci kot tisti, ki bojo povedali, kaj je prav in kaj narobe ... in to je ravno to, kar me je zmotilo. Ti bi mogoče res moral samo reči, da to, kar uni tip pravi, je čisto mimo, kar se vidi po vseh unih statistikah. Kaj je prav, je pa eno čisto drugo vprašanje, na katerega vsak človek gleda malo različno, in da ti kot splošni jezikoslovec nimaš enakega pogleda na to kot klasični slovenist in se toliko manj kot nekdo, ki je dal skoz samo neke tečaje lepega pisanja ... in da kdor ve o tem samo to, kar se je naučil v šoli, res nima nobene pravice o tem razpravljati bla bla...</p>
               <p xml:id="suss-debata-o-predlogih.p152">V bistvu sem imel še eno lepšo misel v glavi, pa mi je nekam spolzela.</p>
            </div>
            <div type="discussion" xml:id="suss-debata-o-predlogih.div37">
               <p xml:id="suss-debata-o-predlogih.p153">&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;</p>
            </div>
            <div type="discussion" xml:id="suss-debata-o-predlogih.div38">
               <p xml:id="suss-debata-o-predlogih.p154">
                  <hi rend="bold">LM</hi>:</p>
               <p xml:id="suss-debata-o-predlogih.p155">&gt;Jasno da ne zna tega samo jezikoslovec, samo da se temu<lb/> &gt;v teku šolanja pove, da se to naredi, novinarju se pa ne. <lb/> &gt;To je glavna poanta. Mogoče bi bila za dat v krepki tisk :)</p>
               <p xml:id="suss-debata-o-predlogih.p156">A da so novinarji novinarji in da naj se z rezervo spuščajo v javne debate o jeziku.<lb/>
                  <hi rend="bold">Le čevlje sodi naj kopitar</hi> ... :)</p>
            </div>
            <div type="discussion" xml:id="suss-debata-o-predlogih.div39">
               <p xml:id="suss-debata-o-predlogih.p157">&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;</p>
            </div>
            <div type="discussion" xml:id="suss-debata-o-predlogih.div40">
               <p xml:id="suss-debata-o-predlogih.p158">
                  <hi rend="bold">RŽ</hi>:</p>
               <p xml:id="suss-debata-o-predlogih.p159">Aja, še to. Je pač tako, da nek standarden (ali pač v nekem smislu prestižen) jezik se vedno razvije sam od sebe, tako kot sleng, pač sociologija dela svoje (združevanje in različenje, vzpostavljanje in rušenje norm), tako da tudi preskriptivizem je 'normalna' stvar, ni pa 'demokratična', in v tem smislu je jezikoslovec po svoje res poklican, da pravi, kaj je prav. Samo da smo prej skoz govorili o etiketiranju in razglašanju 'prav' pa 'narobe' skupaj, ju je pa v bistvu treba ločit. Jezikoslovec razglaša, kaj je TUDI prav, in zakaj, tj. razloži, o 'narobe' pa molči, ker kot praviš itak ni jasno, kaj narobe sploh pomeni. Tako kot nekak mirovni posrednik. Pač določena mera preskriptivizma je neizbežna, naravno stanje stvari, čeprav ne fajn, treba ga je pa kot vsako drugo nestrpnost čimbolj krotit, in tukaj pride v igro jezikoslovec.</p>
            </div>
            <div type="discussion" xml:id="suss-debata-o-predlogih.div41">
               <p xml:id="suss-debata-o-predlogih.p160">&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;&gt;</p>
            </div>
            <div type="discussion" xml:id="suss-debata-o-predlogih.div42">
               <p xml:id="suss-debata-o-predlogih.p161">
                  <hi rend="bold">AČ</hi>:</p>
               <p xml:id="suss-debata-o-predlogih.p162">Pri zaključku <hi rend="bold">D</hi>bi pa lahko bil mogoče bolj splošen, mislim, iz novinarjev raje posplošil na vse, da jezikovna pravila pač olajšajo pisanje, da pa niso stoprocentna pa da je prevod moderne literature tudi pač nekaj drugega od novinarskega poročanja ali pisanja življenjepisa. Potem se mogoče tudi malo izogneš polemiki o tem, kdo lahko komu kaj predpisuje. Kar se vajine zgornje debate tiče, se pa strinjam, da v 60 vrsticah pač ne moreš rešiti vseh problemov. Lahko pa na primer rečeš, tam ko imaš 'zaveda pa naj se, da je uporabnik jezika...', raje kaj v stilu, da če misliš, da moraš kritizirati jezik drugih, je pa mogoče bolje stvar malo bolj premisliti, ne pa se slepo obesiti na eno kikokerdače pravilo iz tretjega razreda, pa da je mogoče korektno vsaj prevajalca ali pa koga vprašati, a ima kak razlog, da je to tako, pa jezikoslovci pa tudi radi tuhtajo o teh rečeh in bi imeli mogoče kaj za povedat. Ali pa lektorja na Delu, on je pa le samo novinar... oziroma kaj pa vem kaj.</p>
               <p xml:id="suss-debata-o-predlogih.p163">Pa podpisal bi se res žiher vsaj diplomirani splošni jezikoslovec in diplomirani anglist prevajalec.</p>
            </div>
            <div type="discussion" xml:id="suss-debata-o-predlogih.div43">
               <p xml:id="suss-debata-o-predlogih.p164">5 5 5 5 5 5 5 5 5 5 5 5 5 5 5 5 5 5 5 5 5 5 5 5 5 5</p>
               <p xml:id="suss-debata-o-predlogih.p165">"Z ali brez zaimkov" (N. Brossard, pesniška zbirka Namestitve, prevod B. Mozetič)</p>
            </div>
            <div type="discussion" xml:id="suss-debata-o-predlogih.div44">
               <p xml:id="suss-debata-o-predlogih.p166">V članku <hi rend="italic">Feministke, lezbijke in tisto vmes</hi>(SP, 15. 6., str. 3) avtor Da. P. zatrdi, da je zveza <hi rend="italic">z ali brez zaimkov</hi>, kot se glasi podnaslov h knjigi <hi rend="italic">Namestitive</hi>, "osnovnošolska" slovnična napaka. Slovenska slovnica menda zapoveduje, da se v taki zvezi ujemata s samostalnikom oba predloga, v ubeseditvi prevajalca B. Mozetiča pa se sklonsko ujema samo <hi rend="italic">brez</hi>, <hi rend="italic">z</hi> pa ne. Na podlagi tega avtor namigne, da mora biti prevod torej jezikovno "slab" ter "reven". In da le kako naj bralec ve, da je prevod "vsaj korekten, če že ne kaj več", če prevajalec tako "osnovnošolsko" napako zagreši že v podnaslovu. Na sicer upokojeni Šuss je prišlo vprašanje sočlanice interne mejling liste, ali je Mozetičeva zveza res take vrste, da ga kot prevajalca povsem diskreditira. Nikakor.</p>
               <p xml:id="suss-debata-o-predlogih.p167">Vprašanje je sprožilo interno debato treh Šussovcev, v kateri se je nabralo več misli, zakaj je zgradba <hi rend="italic">z ali brez zaimkov</hi>šibek kandidat za neslovničnost, kaj šele "osnovnošolsko" napako. Sledil je tudi premislek o poklicanosti raznih Da. P. za ostro javno izrekanje o slovničnih napakah. Obsežno neformalno debato si lahko zainteresirani preberejo na Šussovi spletni strani (http://www2.arnes.si/~lmarus/suss/), tule pa bom podal le nekaj podatkov iz korpusa pisne slovenščine Nova beseda in povzel sklep, ki v daljši obliki zaključuje debato na Šussovi strani.</p>
               <p xml:id="suss-debata-o-predlogih.p168">Korpus je zbirka besedil, ki v jezikoslovju služi preučevanju jezika, kot se ta dejansko govori/piše, ne pa kot je opisan ali celo predpisan v kaki slovnici/slovarju/pravopisu. Korpusno podkrepljeni priročniki postajajo danes pravilo. Nova beseda obsega 48 mio besed, ca. 90% iz časnika Delo, nastal je na IZSJFR ZRC SAZU (<ref target="http://bos.zrc-sazu.si/s_beseda.html">http://bos.zrc-sazu.si/s_beseda.html</ref>). V korpusu najdemo 5 pojavitev Mozetiču oporekane zveze <hi rend="italic">z in/ali brez</hi>, vse iz Dela (lektoriran časnik). Obrnjena zveza <hi rend="italic">brez in/ali z</hi>nima pojavitev. <hi rend="italic">Pred in/ali za</hi>, kjer določata predloga isti sklon, ima 16 pojavitev, 15 iz Dela, obrnjeni <hi rend="italic">za in/ali pred</hi> ima 1. <hi rend="italic">Nad in/ali pod</hi>, isti sklon, ima 7 pojavitev, vse iz Dela, <hi rend="italic">pod in/ali nad</hi> 9. <hi rend="italic">Pred in/ali po</hi>, kjer določata predloga različna sklona, ima 44 pojavitev, vse iz Dela, <hi rend="italic">po in/ali pred</hi> nobene. <hi rend="italic">Za in/ali proti</hi>, različna sklona, ima 186 pojavitev, od tega 43 tipa <hi rend="italic">za in/ali proti</hi> nuklearkam (ostale npr. <hi rend="italic">... argumente za ali proti</hi>.), vseh 43 iz Dela, <hi rend="italic">proti in/ali za</hi> ima 5 pojavitev, iz Dela, od tega 2 tipa <hi rend="italic">proti in za modernizacijo</hi>. <hi rend="italic">V in/ali iz</hi>, različna sklona, ima 6 pojavitev, vse iz Dela, <hi rend="italic">iz in/ali v</hi> 3, vse iz Dela.</p>
               <p xml:id="suss-debata-o-predlogih.p169">Podatki kažejo, da je Mozetiču oporekana zgradba živa, izpričana tudi v časniku Delo! Po splošnojezikoslovnih načelih zgradbe, ki je živa, praktično ni mogoče oklicati za neslovnično oz. za slovnično napačno. (In nikakor ne drži, da se v pisanem jeziku lahko ustali karkoli: <hi rend="italic">*Kom si govoril z?</hi>ne bo napisal noben rojeni govorec slovenščine.) Zgradba, ki v jeziku obstaja, lahko s kakšnega vidika zgleda 'nelogična', pa ima vseeno svoje zakonitosti, svojo 'logiko', čeprav je ta morda na prvi pogled manj očitna. Glede 'nelogičnosti' oblikoslovnega neujemanja Mozetiču oporekana zgradba ni osamljena niti znotraj slovenščine niti v primerjavi s kakim drugim jezikom. Nesporno pa drži, da ni vsaka zgradba enako sprejemljiva vsem govorcem govorne skupnosti. Iz Šussove debate je jasno, da je tematika vse prej kot prozorna, sodbe so raznovrstne, zgradba pa ni ulovljiva kar počez (prek celotnega razreda predlogov in neglede na besedni red).</p>
               <p xml:id="suss-debata-o-predlogih.p170">Iz podatkov in debate je videti tudi, na kaj vse bi smel Da. P. pomisliti, preden objavi kršitev "osnovnošolskih pravil". Ta so bila Da. P. prikazana kot jasna in nesporna zato, da bi mu olajšala pisanje in prihranila čas, ko bi se pred iztekom roka znašel v dvomih in začel na dolgo tuhtati o jezikovnem detajlu. Kdor takih kikokerdače pravil ni presegel in nanje ni sposoben ali nima interesa pogledati v širši jezikovni luči, temveč zgolj z osnovnošolskim prav/narobe, naj se pač ne gre jezikoslovca in ocenjevalca korektnosti jezika drugih. Da ne bo pomote: s tako držo ni prav nič narobe! Naj bo še naprej samozavesten uporabnik slovenščine, s striktnim upoštevanjem "osnovnošolskih pravil" pa si bo zagotovil, da se mu ob jezik ne bo obregnil prav nihče. Zaveda pa naj se, da je jezikovni uporabnik, ne jezikoslovec, še manj pa poklican za javno kritiziranje, učenje in ocenjevanje drugih. Tak namen so imela tudi "osnovnošolska pravila" in cel odmerek slovenščine v njegovem šolanju, pa če jih je dejansko slišal v osnovni šoli ali pa pri slovenščini na lektoratu kake nefilološke fakultete--tam se študentje pač ne šolajo za jezikoslovce in so zato glavni poudarki razumljivo drugje. Če se tega že loti, naj zadevo prej premisli, ne da se obesi na poenostavljeno kikokerdače pravilo iz osnovne šole ali s tečaja o poštirkanem in nevpadljivem pisanju. Še posebej v primeru prevoda leposlovnega besedila (z jezikovnim eksperimentom) bo korektno prej pobarati tudi prevajalca, kakšna je njegova zgodba o uporabljeni zgradbi.</p>
               <p xml:id="suss-debata-o-predlogih.p171">S tem seveda nikakor ne trdim, da naj torej jezikoslovci zapovedujejo, kaj je prav, še toliko manj pa kaj da ni prav; o tem, kaj 'prav' in 'narobe' v jeziku sploh pomeni, ni konsenza niti v stroki. Vseeno pa so slednji za tovrstne polemike bolj usposobljeni; sam sem recimo vesel uporabnik vsakdanje 2+2 matematike, v javnost se pa s tem ne silim. Tudi ne trdim, da vidijo čez osnovnošolski prav/narobe samo jezikoslovci, da znajo samo oni pogledati v korpus, pomisliti na obrnjen besedni red, kak drug jezik. Se pa jezikoslovcem med študijem to uzavešča, medtem ko je pouk slovenščine na drugih usmeritvah ali na drugih stopnjah v prvi vrsti namenjen piljenju in lajšanju izražanja/pisanja za osebno rabo, pri čemer so poenostavitve pač neizbežne.</p>
               <p xml:id="suss-debata-o-predlogih.p172">
                  <hi rend="bold">Rok Žaucer</hi>
               </p>
            </div>
         </div>
         <div type="article" xml:id="suss-sobotka-marusic"
              corresp="http://www2.arnes.si/~lmarus/suss/arhiv/suss-sobotka-marusic.html">
            <head>Odziv na članek Andreja Marušiča v Sobotni prilogi Dela</head>
            <list type="keywords">
               <item>pravopis</item>
               <item>slovenščina</item>
            </list>
            <div type="discussion" xml:id="suss-sobotka-marusic.div1">
               <p xml:id="suss-sobotka-marusic.p1">Odziv na članek Andreja Marušiča v Sobotni prilogi Dela</p>
            </div>
            <div type="discussion" xml:id="suss-sobotka-marusic.div2">
               <p xml:id="suss-sobotka-marusic.p2">V Sobotni prilogi 23. 11. 2003 <hi rend="italic">Andrej Marušič</hi>išče razloge pogostosti samomora v Sloveniji ter poda nekaj smernic za možno ukrepanje. Menimo, da je AM zagrešil nekaj hudih strokovnih napak, ki kažejo na nepoznavanje osnovnih lastnosti jezika ter posledično na možne pomankljivosti uporabe jezika kot sredstva za preprečevanje samomorov.</p>
               <p xml:id="suss-sobotka-marusic.p3">AM začne razpravo o vzrokih pogostosti samomora z omembo jezika, ki da je eden ključnih opredeljevalcev osebnosti. Poudariti velja, da je jezik lastnost, skupna vsem ljudem. Prevladujoča jezikoslovna teorija zadnjih 40 let (vse od <hi rend="italic">Syntactic Structures </hi>Noama Chomskega, 1957) se tako ukvarja s preučevanjem <hi rend="italic">univerzalne slovnice</hi>, tj. tistega dela ustroja jezika, ki je skupen vsem naravnim človeškim jezikom. Sprejeta je predpostavka, da imamo ljudje prirojeno jezikovno sposobnost, brez katere se jezika v otroštvu (kot tudi kasneje) ne bi mogli naučiti. Slovenski otrok, ki odrašča v kitajsko govorečem okolju, se brez težav nauči kitajščine, kitajski otrok, ki odrašča na Verdu, pa bo akal enako kot 'avtohtoni' Verjani (npr. <hi rend="italic">Daj mi sem t<hi rend="bold">a</hi> motork<hi rend="bold">a</hi>, da prežagam t<hi rend="bold">a</hi> dil<hi rend="bold">a</hi>
                  </hi>). Jeziki so si različni, vendar njihova oblika načeloma ne vpliva na naše kognitivne sposobnosti. Prav vsi jeziki lahko izrazijo še tako zahtevno misel iz drugega jezika in prav v vseh jezikih imajo govorci včasih težave izraziti kakšno misel, ki se jim je porodila. Od kod torej razlike med nami in Italijani? Prav gotovo ne iz lastnosti jezika. T.i. Sapir-Whorfovo hipotezo, da jezik vpliva na način mišljenja, na kulturo naroda, ki ga uporablja (in obratno), je jezikoslovje zavrglo (npr. Steven Pinker, <hi rend="italic">The Language Instinct</hi>, 1994). Jeziki se razlikujejo v naboru glasov, besedišču in slovnici, vendar njihova oblika, tj. katere glasove uporabljajo, kako poimenujejo pojme ter kakšno slovnico imajo, nima nič opraviti z vzorci našega mišljenja, obnašanja in delovanja.</p>
               <p xml:id="suss-sobotka-marusic.p4">AM je verjetno mislil na jezikovno rabo. To je to, kar se razlikuje od človeka do človeka kot tudi znotraj realizacij posameznika. Vendar je raba jezika nekaj čisto drugega od jezikovne sposobnosti in univerzalne slovnice. Razliko lahko v grobem primerjamo z razliko med avtomobilom in vožnjo. Avto sam po sebi ne more biti nevaren, v njem smo kvečjemu bolj varni kot na prostem. Lahko ga nevarno vozimo, a to je nekaj povsem drugega. Jezik je tu kot avto, navarna pa je lahko le raba. Ljudje se zaradi izrečenih besed tožijo - besede lahko tudi "bolijo". Kaj in kako bomo govorili otroku, kako bomo z njim komunicirali, bo gotovo vplivalo na njegov razvoj, tako kot vpliva vse ostalo, kar se dogaja okoli njega. A kaj ima to opraviti z jezikom? Jezik je tu le eno od sredstev sporazumevanja, ni pa to edino sredstvo, tako kot sporazumevanje z otrokom ni edini način vpliva nanj.</p>
               <p xml:id="suss-sobotka-marusic.p5">Kot rešitev ponudi AM zamenjavo negativnega omejevalnega načina razmišljanja, ki da ga kažejo zanikane povedi, s pozitivnim usmerjevalnim, torej z nezanikanimi povedmi - namesto <hi rend="italic">Ne plezaj</hi>naj raje rečemo <hi rend="italic">Noge na tla</hi>. Zaradi nikalnosti, nadaljuje, bo dogodek shranjen v "glavnem spominu" kot negativna izkušnja, od česar da bo kasneje odvisna posameznikova miselna naravnanost. Prvič, omejevalna sta oba izreka, saj omejevanje tu tiči v <hi rend="italic">nejezikovni komunikaciji</hi>, v zapovedovanju, ne pa v <hi rend="italic">jezikovnooblikovnem</hi> zanikanju. (Malo karikirano lahko celo rečemo, da je zanikani ukaz manj omejevalen, saj prepoveduje plezanje, a dopušča skakanje, prevračanje kozolcev itd., nezanikani ukaz pa omejuje vse našteto.) Drugič, da bi na obliko, v kateri bo ali misel ali dogodek shranjen v glavnem spominu, vplivala nikalnost oz. nenikalnost konkretne velelne povedi, je neosnovana špekulacija. Če že, se zdi možno, da bo izkušnja shranjena v povezavi z zapovedovanjem, torej z velelnostjo v <hi rend="italic">komunikacijskem</hi> in ne <hi rend="italic">jezikovnooblikovnem</hi> smislu (<hi rend="italic">velelniško obliko</hi> pa tako vsebujeta tako AM-jeva priporočena kot odsvetovana poved). Raba velevanja napram naprošanju, omejevanja napram prepuščanju lastni presoji, pa je tema, ki se je bomo kot jezikoslovci pač vzdržali. Kot se bomo vzdržali tudi razprave o vplivu ritmike (napram spevnosti) na pozitivno mišljenje ipd.- <hi rend="bold">Le čevlje sodi naj kopitar</hi>. Pozitivno mišljenje, permisivna vzgoja ... so teme, ki s zgradbo jezika nimajo nikakršne zveze.</p>
               <p xml:id="suss-sobotka-marusic.p6">AM gre s povezavo negativnega mišljenja in jezika še dlje: "... da imajo narodi z visokim samomorilnim količnikom, denimo Slovenci in Madžari, več negacij kot drugi. Slovenci ob negiranju zanikamo dvojno, medtem ko se v angleščini zanika le enkrat: <hi rend="italic">
                     <hi rend="bold">N</hi>imam <hi rend="bold">n</hi>obenega</hi> nasproti <hi rend="italic">I have <hi rend="bold">n't</hi> got any</hi>." In da ravno Američani in Angleži imajo manj samomorov kot Slovenci. Že pogled prek zahodne meje pove, da pozna t.i. dvojno zanikanje tudi italijanščina: <hi rend="italic">
                     <hi rend="bold">N</hi>on voglio <hi rend="bold">n</hi>iente</hi> 'Ne želim ničesar', Italijani pa imajo samomorov manj kot Angleži ali Američani, Grki, z dvojnim zanikanjem v grščini, pa so po stopnji samomorov med razvitim svetom celo na samem dnu (http://www.uni-wuerzburg.de/IASR/suicide-rates.htm). Dvojno zanikanje je po jezikih sveta zelo razširjeno, in nenazadnje ga uporablja tudi ameriška črnska angleščina ('African American Vernacular English'), katere govorci združujejo kategoriji, ki ju AM nudi kot zgled nizke samomorilnosti, tj. Američane in temnopolto raso. Razpravljati o vplivu dvojnega zanikanja na govorčevo trenutno ali trajno duševno stanje je brezpredmetno - gre za slovnično prvino, kjer govorec slovenščine in mnogih jezikov sveta nima izbire. Dvojno zanikanje je ena od možnosti ubesedenja nikalnih povedi v naravnem človeškem jeziku, je del prirojene jezikovne sposobnosti.</p>
               <p xml:id="suss-sobotka-marusic.p7">Proti koncu članka AM pravi, da je za zahteven jezik, kot je slovenščina, "potrebno več let zorenja kot za druge jezike". Ker, kot je bilo omenjeno, vsi naravni človeški jeziki sledijo univerzalni slovnici, jih otroci vse usvojijo enako lahko in jih ob koncu procesa usvajanja (okoli 9. leta) tudi vse enako obvladajo.</p>
               <p xml:id="suss-sobotka-marusic.p8">Povezava preskriptivne slovničarske tradicije in stopnje samomorov, narejena na koncu AM-jevega spisa, je velika špekulacija. Vsekakor se strinjamo, da je slovničarski preskriptivizem pri nas močno prisoten, vendar je močno prisoten recimo tudi v Franciji in frankofonski Kanadi, pa tam stopnji samomorov nikakor nista primerljivi s slovensko. In preskriptivizem v Veliki Britaniji je močnejši kot v Združenih državah Amerike, pa vendar imajo Angleži skoraj za polovico manjšo stopnjo samomorov kot Američani.</p>
               <p xml:id="suss-sobotka-marusic.p9">Če povzamemo, glavni očitek spisu AM je mešanje slovnice (strukturnega sistema v okviru univerzalne slovnice) in jezikovne rabe. Ko govorimo o dvojnem zanikanju, govorci slovenščine nimamo izbire, in to nikakor ne odseva našega trenutnega ali občega stanja zavesti. Pomešani sta tudi sicer izbirna jezikovna raba in splošnejše komunikacijsko omejevanje, ko je slednje pripisano nikalni obliki namesto ukazovalnemu odnosu. AM špekulira na temo jezikovnega preskriptivizma in povezave jezikovnih oblik s shranjevanjem v glavnem spominu. Zdi se nam zaskrbljujoče, da se AM s pozicije enega glavnih državnih strokovnjakov za problematiko samomorov o teh zadevah izreka takole 'po nedeljsko' ter rešitve problemov izpeljuje iz očitno napačnih predpostavk.</p>
               <p xml:id="suss-sobotka-marusic.p10">Franc Marušič<lb/>Tatjana Marvin<lb/> Rok Žaucer</p>
            </div>
         </div>
         <div type="article" xml:id="suss-uporabec"
              corresp="http://www2.arnes.si/~lmarus/suss/arhiv/suss-uporabec.html">
            <head>Jezikovnosvetovalna služba kot vzdrževalec jezikovega prestiža ter nujen pripomoček jezikovnim načrtovalcem</head>
            <list type="keywords">
               <item>pravopis</item>
               <item>slovenščina</item>
            </list>
            <div type="discussion" xml:id="suss-uporabec.div1">
               <p xml:id="suss-uporabec.p1">Jezikovnosvetovalna služba kot vzdrževalec jezikovega prestiža ter nujen pripomoček jezikovnim načrtovalcem</p>
               <p xml:id="suss-uporabec.p2">Franc Marušič, Rok Žaucer, ŠUSS kolektiv (2000)</p>
            </div>
            <div type="discussion" xml:id="suss-uporabec.div2">
               <p xml:id="suss-uporabec.p3">
                  <hi rend="bold">Povzetek</hi>
               </p>
               <p xml:id="suss-uporabec.p4">Veliko strokovnjakov je mnenja, da Slovenija in slovenščina potrebujeta svoj urad za jezik oziroma nekakšno uradno telo, ki bi se ukvarjalo z jezikovno politiko, predvsem načrtovanjem jezikovega statusa, pa tudi pisanjem pravopisa ter rednim spremljanjem razvoja jezika. Mnenja niso tako enotna glede potrebe po uradni jezikovnosvetovalni službi. Ta je po eni strani vprašljiva zaradi velike količine dela, ki ga s seboj prinese, in zelo verjetnega vsiljevanja jezikovnega občutka svetovalca, vendar je po drugi strani še kako koristna, saj predstavlja - če je tesno povezana z uradom za jezik oziroma tisto drugo inštitucijo, ki je zadolžena za jezikovno politiko, načrtovanje jezikovega statusa itd. - dober in neusahljiv vir podatkov iz živega jezika, komentarjev govorcev ter dejanske (ne umetne) jezikovne probleme in težave, predvsem pa je taka služba najmočnejši in najboljši izobraževalec uporabnikov.</p>
               <p xml:id="suss-uporabec.p5">Prispevek skuša preko vprašanj, na katera je v okviru svoje dejavnosti odgovarjal študentski jezikovnosvetovalni servis Šuss, pokazati na koristi, ki bi jih imela tako jezikovna skupnost kot sam jezikovni urad, če bi bilo med uradovimi dejavnostmi tudi jezikovno svetovanje.</p>
               <p xml:id="suss-uporabec.p6">
                  <hi rend="bold">Abstract</hi>
               </p>
               <p xml:id="suss-uporabec.p7">It has often been claimed that Slovenia and the Slovene language need a language committee or some other kind of official organization which would be responsible for the language policy--especially for language-status planning but also for preparing manuals of style (standard-language writing and speaking conventions), and for tracing and studying the development of Slovene. There is, however, much more controversy about the need for an official language consultancy. On the one hand, such an activity may well result in an enormous amount of work. Also, it would very likely lead to the consultants forcing their own linguistic views and intuitions on the users/public. On the other hand, when the consultancy is closely linked to the language committee, or to whatever organization handles the language policy, language-status planning, etc., it is extremely useful since it represents a reliable and inexhaustible source of real-life language data, of speakers' opinions and comments, and of genuine (mostly public-sphere) language problems. And most importantly, such a consultancy is the best possible wide-range educator of--especially adult--language-users. Based on the questions that were addressed to the <hi rend="italic">ŠUSS</hi>student language consultancy, the paper attempts to show the ways in which the language community as well as the language committee itself would benefit, if the committee's tasks included the consulting activity.</p>
               <p xml:id="suss-uporabec.p8">
                  <hi rend="bold">Uvod</hi>
               </p>
               <p xml:id="suss-uporabec.p9">Prispevek skuša preko vprašanj, na katera je v svojem dveletnem obstoju odgovarjal študentski jezikovnosvetovalni servis ŠUSS (http://www2.arnes.si/~lmarus/suss/), pokazati na koristi, ki bi jih imela tako jezikovna skupnost kot sam jezikovni urad, če bi bilo med uradovimi dejavnostmi tudi jezikovno svetovanje. Obravnava jezikovnosvetovalno službo (servis) kot del širše zasnovanega urada za jezik, ki naj bi ga, sodeč po izjavi SAZU, sčasoma dobila tudi Slovenija. Predsedstvo SAZU je predlagalo ustanovo, t.i. svet za kulturo slovenskega knjižnega jezika, ki bi spremljal jezikovne razmere v Sloveniji, 'opozarjal zlasti na prekoračenje normalnega oziroma še sprejemljivega', 'izdajal jezikovne pripomočke ali taka dela vsaj spodbujal', 'posameznikom in ustanovam bi pisno in ustno svetoval v jezikovnih vprašanjih' (Delo 10. 7. 1993). Program in precej podroben opis možnega urada je podal tudi Janez Orešnik (1995: 89-93) v študiji <hi rend="italic">Uradi za jezik v Skandinaviji</hi>. Orešnik sicer predvidi jezikovnosvetovalno delo kot eno osrednjih dejavnosti slovenskega urada, vendar naj bi po njegovem načrtu urad imel manjša pooblastila, v svojem svetovanju pa bi bil tudi bolj demokratičen. Potrebo po jezikovnem svetovanju naj bi čutilo tudi naše gospodarstvo, na kar Orešnik (1995: 10) sklepa iz pobude neke delniške družbe, ki je organizirala jezikovno svetovanje v gospodarstvu. Vendar pri taki pobudi ne moremo vedeti, če obstaja potreba zaradi omejevalnosti Slovenskega pravopisa oziroma obče nesproščenega vzdušja pri (javni) rabi slovenščine, ki so nam ga privzgojili že v osnovnih šolah, ko so nam vztrajno razlagali, kaj vse da ni "pravilno"; ali pa je to res potreba, ki je vzniknila v ljudeh samih, ker bi radi svoj jezik (ki ga verjetno primerjajo z jezikom sodelavcev in konkurentov) "izboljšali", "olepšali", "popravili" oziroma ga naredili čim bolj uporabnega, učinkovitega in konkurenčnega.</p>
               <p xml:id="suss-uporabec.p10">Vendar tak servis le ni suho zlato, jezikovnosvetovalna služba je namreč dvorezen meč. Po eni strani uporabnikom jezika ponuja hiter odgovor na težka vprašanja, jim tako nudi takojšnjo oporo, hitro rešitev problemov, ter jim na nek način tudi lajša jezikovno rabo in tako govorcem dviguje jezikovni ugled in hkrati v njihovih očeh dviguje tudi ugled jezika samega. Po drugi strani pa že s svojim obstojem uporabnike opozarja na to, da je nekdo "pristojnejši" za reševanje jezikovnih vprašanj od njih samih in jim na ta način jemlje jezikovno samozavest, s tem pa tudi znižuje njihove pozitivne občutke do jezika (njegov prestiž), predvsem v javni rabi.</p>
               <p xml:id="suss-uporabec.p11">Jezikovnosvetovalne službe so sestavni del vseh skandinavskih uradov za jezik. Ti so med podobnimi ustanovami po svetu najbolj znane in gotovo tudi najbolj premišljene. Pri norveškem uradu za jezik, recimo, je jezikovno svetovanje poglavitna dejavnost že od ustanovitve leta 1951, enako pa je svetovanje pomembno tudi pri danskem in švedskem uradu za jezik (Orešnik 1995).</p>
               <p xml:id="suss-uporabec.p12">Jezikovnosvetovalne službe lahko znotraj takih ustanov s svojimi "demokratičnimi" odgovori delujejo kot protiutež nujno predpisovalni naravi pravopisov in drugih priročnikov, ki jih ti uradi tudi izdelujejo. Svetovalna služba je tudi nekakšen "uraden" ali vsaj "bolj pristojen" sogovorec za jezikovna vprašanja. Uporabnike namreč po izkušnjah Šussa (pa tudi skandinavskih uradov za jezik, Orešnik 1995) pogosto ne zanimajo le jezikovna in pravopisna navodila temveč tudi vzroki jezikovnih pojavov. Jezik je namreč ena tistih stvari, ki jo imamo vsi pač vseskozi po ustih, skozenj se identificiramo s skupnostjo, zato se--razumljivo--vsi počutimo tudi poklicane za jezikovne razprave. Čim se naš jezik razlikuje od jezika okolja (kar neizbežno se), takoj nas take razprave pritegnejo, vanje pa smo tudi čustveno vpleteni. Tudi zato je treba odgovore utemeljiti po demokratičnih načelih, saj bi ob drugačnem obravnavanju jezikovnih vprašanj uporabniki v uradu lahko prepoznali nezanimivo in odtujeno ustanovo, predvsem pa preveč podobno obstoječemu pravopisnemu preskriptivizmu. Ker ne bi dobili razlage, bi upoštevali le lasten subjektiven (večinoma tudi pomanjkljiv) pogled na določeno vprašanje, medtem ko bi naj jezikovnosvetovalna služba čustveno obarvane razprave o jeziku skušala čimbolj umiriti in preusmeriti v bolj objektivne vode.</p>
               <p xml:id="suss-uporabec.p13">
                  <hi rend="bold">1.</hi>
               </p>
            </div>
            <div type="discussion" xml:id="suss-uporabec.div3">
               <p xml:id="suss-uporabec.p14">Jezikovno svetovanje je potrebno zaradi zahtevnega (težavnega), na trenutke težko razumljivega in predvsem preobsežnega, prestrogega in preveč odtujenega pravopisa.</p>
            </div>
            <div type="discussion" xml:id="suss-uporabec.div4">
               <p xml:id="suss-uporabec.p15">Da je naš pravopis zahteven ni treba posebej poudarjati. Že takoj po izdaji prvega povojnega pravopisa leta 1950 se je pravopis zdel preobsežen za vsakdanjo rabo, težko dostopen in težko uporabljiv (Bunc, 1951). Iz sprejemljive dolžine v Slovenskem pravopisu 1962 (SP 62) so pravopisna pravila v novem Slovenskem pravopisu (SPP 90, 92, 94, 97) prerasla v samostojen zvezek spoštljivega obsega. Širitev pravil je povezana tudi z razvojem jezika, ki je vezan na celoten družbeni razvoj, s pretečenim časom pa terja vedno več časa in truda tudi jezikovna izobrazba. To seveda velja za vse jezike, še toliko bolj pa naj bi to veljalo za slovenščino: 'Vse do danes nam ni uspelo, da bi dohiteli čas, in čedalje bolj boleče občutimo razna odprta vprašanja, polovične rešitve in zablode, ki delajo naš jezik po nepotrebnem težak, okoren in pomankljiv.' (Urbančič, 1982: 7) Omenjeni citat krepi tudi drugo in tretjo iztočnico (glej <hi rend="bold">2.</hi>, <hi rend="bold">3.</hi>), saj nakazuje na obstoj težav, do katerih seveda pridejo uporabniki sami. Če so torej pravopisna pravila že od nekdaj težavna, če se je treba knjižnega jezika venomer učiti (Gradišnik, 1981), vedno več znanja pa zahteva tudi jezik sam oziroma družbeni razvoj - s slednjim se širi tudi področje javne rabe jezika - potem mora uporabnikom nekdo pomagati pri njihovem pošolskem izobraževanju. Najboljše tako sredstvo je ravno jezikovnosvetovalni servis. Ta svojih učnih ur ne vsiljuje, vsak si jih poišče sam, vsak si sam izbere tudi tematiko. Takšno nevsiljujoče učenje je najprimernejše tudi zaradi vtisa, ki jih z jezikom povezane težave pustijo na uporabnika. Nobena prisila ni bila še nikoli sprejeta z odobravanjem, ravno tako ne bi bilo pozitivno sprejeto prisilno učenje oziroma dopolnjevanje jezikovnega znanja. Povrh vsega se na tak način uporabnik tudi precej več nauči, saj je potreba po znanju vzniknila v njem samem, ne pa v slovničarjih in ostalih po večini nepriljubljenih jezikoslovcih. Da se Slovenci tako rekoč bojijo pravopisa, nam kažejo tudi številčni podatki, navedeni spodaj (glej <hi rend="bold">5.</hi>).</p>
               <p xml:id="suss-uporabec.p16">Takemu razmišljanju bi lahko ugovarjali, češ da je morda lažje ali vsaj ceneje enkrat spremeniti pravopis, kot pa plačevati celotno svetovalno službo. Pravopis bi bilo namreč tako ali tako treba poenostaviti, ga približati uporabnikom, ga razelitizirati, in jezikovnosvetovalni servis s tovrstnimi nasveti ne bi bil niti potreben. Še več, ti nasveti bi lahko bili (še posebej če bi se servis ukvarjal tudi s svetovanjem po telefonu, kakor se da razumeti iz zgoraj omenjenega predloga SAZU) premalo premišljeni, oziroma bi na plan stopil jezikovni občutek posameznika, ki bi na ta način na raven "uradnosti" zanesel povsem oseben pogled na kakšno jezikovno vprašanje in kakšno morda le zanj značilno idiolektično prvino (Stabej, 2000). Četudi je po svoje res, da podobno stvar predstavlja šolski izobraževalni sistem, se skušajo skandinavski uradi temu izogibati s čim bolj demokratičnim svetovanjem (glej <hi rend="bold">5.</hi>).</p>
               <p xml:id="suss-uporabec.p17">Primer vprašanja, prispelega na Šuss, ki podpira našo hipotezo:</p>
               <p xml:id="suss-uporabec.p18">
                  <hi rend="italic">'Kljub temu, da sem prebral vaš odgovor o rabi velike začetnice v geografskih imenih, se srečujem s problemom pri pisanju imena Ptujske Toplice (enako Dolenjske Toplice ...). Prosim, da mi razložite, zakaj je v tej zvezi TOPLICE zapisano z veliko, saj po mojem mnenju spada v isti koš kot mesto, vas ...' </hi>
                  <lb/>(Odgovorov na navedena vprašanja zaradi nerelevantnosti za pričujoči spis ne objavljamo. Dosegljiva so v Šussovem spletnem arhivu http://www2.arnes.si/~lmarus/suss/arhiv.htm in v prihajajočem Šussovem zborniku.)</p>
               <p xml:id="suss-uporabec.p19">Četudi SPP izrecno pove, katere besede znotraj naselbinskih lastnih imen so izjeme, ki se pišejo z malo, se težko izognemo poskusu prenosa logike, privzete - čeprav nezapisane - v tem pravilu, na druge podobne primere. <hi rend="italic">Toplice</hi>lahko razumemo kot oznako tipa kraja ali le kot oznako nekega objekta oziroma naravnega fenomena - toplega vrelca. Zaradi vsega tega povzroča omenjeno pravilo s svojo logiko malozačetniškega zapisovanja za poimenovanje vrste naselja tu težave. Najprej bi morali namreč ugotoviti, če so obravnavane <hi rend="italic">toplice</hi> dejansko naselbinsko ime, če konkretno naselbinsko ime, ki vsebuje to besedo, označuje samostojen kraj itd. Nato bi morali ugotoviti, kaj <hi rend="italic">toplice</hi> v tem primeru pomenijo; ali res le topli vrelec ali pa predstavljajo npr. hotele, druge "občasne naselbine" in vso ostalo zdraviliško infrastrukturo. Četudi je konkretno pravilo precej enostavno, saj so vse izjeme zelo jasno naštete, še vedno povzroča očitno tudi premišljujočim uporabnikom težave. Pravopis tu kliče po poenostavitvi oziroma potrebuje dodatno podporo v razlagalnem svetovalnem servisu.</p>
               <p xml:id="suss-uporabec.p20">
                  <hi rend="bold">2.</hi>
               </p>
            </div>
            <div type="discussion" xml:id="suss-uporabec.div5">
               <p xml:id="suss-uporabec.p21">Svetovalna služba bi uporabnikom pomagala, ko naletijo na novo rabo v jeziku. Pogosto ni jasno, kako bi novo besedo tvorili, zapisali, sklanjali ipd., saj je ne znajo povezati z ničimer v jeziku že obstoječim.</p>
            </div>
            <div type="discussion" xml:id="suss-uporabec.div6">
               <p xml:id="suss-uporabec.p22">Kot je omenjeno že zgoraj, se jezik venomer spreminja, da zadosti vsakokratnim potrebam družbene komunikacije. Okoli nas se pojavljajo novi in novi pojmi, nove situacije, stvari, ki se nam jih zdi vredno poimenovati. V ta okvir spada za polno funkcionalnost jezika tako pomembna problematika strokovnega izrazja, pri čemer bi po Šussovih izkušnjah svetovalna služba igrala pomembno vlogo - seveda v tesnem sodelovanju s stroko - pri čim hitrejšem dopolnjevanju strokovnega besedišča.</p>
               <p xml:id="suss-uporabec.p23">Viri novih besed so lahko različni, lahko gre preprosto za novo sestavljenko ali izpeljanko, lahko le za rahlo prirejeno tujo besedo, lahko tujko prevzamemo v citatni govorni in pisni obliki, lahko iz daljšega opisnega imena ustvarimo kratico itd. Prav lahko se zgodi, da uporabnik pri novi besedi naleti na zanj neznano ali pa vsaj zelo redko jezikovno okolje, tako da si z lastnim, morda tudi ne pretirano ustvarjalnim jezikovnim občutkom ne more pomagati. Odgovora na svojo konkretno težavo seveda ne dobi v nobeni knjigi, saj je raba nova, neevidentirana. V takem primeru gre torej za obojestransko korist: servis uporabniku pomaga, mu s svojim znanjem in po svojih močeh svetuje iz zagate in ga izobražuje za sklepanje v kasnejših, podobnih težavah, ob tem pa zbira sodobno živo gradivo, ki bi sodilo v take in drugačne jezikovne priročnike, a ga tam še ni. Pri takih primerih gre lahko tudi za dopolnjevanje pravopisnega sistema znotraj jezika; npr. ko lahko jezik določen pojem izrazi na več možnosti, ga sploh ne more ali pa ima na voljo več nenavadnih možnosti.</p>
               <p xml:id="suss-uporabec.p24">Vprašanje v podporo naši hipotezi:</p>
               <p xml:id="suss-uporabec.p25">
                  <hi rend="italic">'Drugo vprašanje pa je zapisovanje deležev. Do 100 mi je stvar jasna (ena polovica, ena petina, ena petinštiridesetina, ena stotina, ena enina?, ena tisočina). Kaj pa npr. 1/101 ali 1/102? Je to ena stoenina oz. ena stopolovica?'</hi>
               </p>
               <p xml:id="suss-uporabec.p26">101. del v našem svetu sicer obstaja, vendar je poimenovanje tega pojma po običajnem sistemu, predstavljenem v vprašanju (... četrtina, petina ...), gotovo vse prej kot pogosto. Vseeno beseda spada med možne in slej ko prej bi se je pojavil nekdo, ki bi se nanjo spomnil. no, sedaj jo imamo tu, a niti sami ne vemo kaj naj z njo naredimo. Vsekakor pa smo lahko s svojim jezikoslovnim znanjem problem preučili, ter lasten odgovor dodobra argumentirali.</p>
               <p xml:id="suss-uporabec.p27">Take "luknje" v sistemu, pravopisnem ali kateremkoli od jezikovnih podsistemov, lahko pri uporabnikih zbujajo občutek manjše uporabnosti jezika in ga tako postavljajo v podrejen položaj nasproti drugim jezikom. Svetovalna služba je tu po eni strani pomembna zaradi beleženja nedoslednosti in po potrebi dopolnjevanja sistema, po drugi strani pa je njena naloga izobraževanje uporabnikov, npr. da so take nedoslednosti lastne vsem jezikom in torej naš jezik zaradi tega ni manjvreden, neučinkovit, slabši ...</p>
               <p xml:id="suss-uporabec.p28">Iz tega lahko še zaključimo, da je načrtovanje statusa vezano tudi na sam obstoj in delovanje svetovalne službe, katere glavna naloga je sicer svetovanje na področju korpusa jezika. Uspešno načtovanje statusa jezika v praksi je namreč neizbežno vezano tudi na jezikov ugled v matični skupnosti.</p>
               <p xml:id="suss-uporabec.p29">
                  <hi rend="bold">3.</hi>
               </p>
            </div>
            <div type="discussion" xml:id="suss-uporabec.div7">
               <p xml:id="suss-uporabec.p30">S prejetimi vprašanji bi svetovalna služba oziroma z njo povezana ustanova, zadolžena za pravopisje in izdelavo drugih jezikovnih priročnikov, dobila številna v normiranem jeziku še nerešena vprašanja (pravopisna, pravorečna, skladenjska ...).</p>
            </div>
            <div type="discussion" xml:id="suss-uporabec.div8">
               <p xml:id="suss-uporabec.p31">Čeprav tu do določene mere obstaja podobnost s prejšnjo točko, gre še vedno za dva različna vidika uporabnosti svetovalne službe. Ne gre za dopolnjevanje pravopisa z novimi rabami, temveč za iskanje neustaljenih rab in drugih nerešenih slovnično oziroma pravopisno zahtevnih vprašanj, predvsem takih, ki uporabnike zelo očitno motijo, obstoječi priročniki pa jim nanje ne odgovorijo dovolj jasno. Podobno kot pri prejšnji točki se tudi tu izkaže zgoraj opisana dvojna uporabnost svetovalnega servisa. Istočasno bi servis, če bi bil pravilno zastavljen, lahko beležil tudi pogostost odzivov na določen problem in prek teh podatkov meril odstopanje živega jezika od predpisane norme in te podatke uporabil pri obnavljanju jezikovnih priročnikov.</p>
               <p xml:id="suss-uporabec.p32">Vprašanji v podporo naši hipotezi:</p>
               <p xml:id="suss-uporabec.p33">
                  <hi rend="italic">'Med poslušanjem poročil in podobnih neumnosti v slovenskih medijih mi para živce izgovorjava naslednjih besed: vlada (ulada), vreme (ureme), vlaga (ulaga).</hi>
                  <lb/>
                  <hi rend="italic">Prosim, če mi razložite pravilno izgovorjavo. Kaj si bi mislila Primož in Dare Ulaga, ko bi izvedela, da se v bistvu pišeta Vlaga?'</hi>
               </p>
               <p xml:id="suss-uporabec.p34">Pri takem vprašanju bi ob ustrezni organizaciji dela svetovalna služba lahko merila, kako pogosta je taka neskladnost živega jezika z normo; pogostejše kot bi bilo zanimanje za to temo, lažje bi sklepali na neživljenskost slovenskega normativnega pravorečja.</p>
               <p xml:id="suss-uporabec.p35">
                  <hi rend="italic">'Zanima me, kaj je po vašem mnenju pravilno: Saudova Arabija ali Saudska Arabija? Prosim za utemeljitev.'</hi>
               </p>
               <p xml:id="suss-uporabec.p36">Konkretni primer niti ni nedorečen: imamo namreč Komisijo za standardizacijo zemljepisnih imen, ki je določila ime <hi rend="italic">Saduova</hi>, tako to državo imenujejo tudi na nacionalni televiziji, resnici na ljubo pa je tako poimenovanje tudi bolj smiselno (in za povrhu zapisano tudi v SP 62). Vendar imamo tudi SPP, ki med primeri navaja zapis <hi rend="italic">Saudska</hi>, imamo dnevnik Delo, ki piše <hi rend="italic">Savdska</hi>, in po svetovnem spletu sodeč veliko večino uporabnikov (Banka Slovenije, ministrstva, vladne službe ...), ki se z uporabo oblike <hi rend="italic">Saudska</hi>ujema z SPP. Četudi primer ni težaven, imamo na voljo kar tri različice zapisa. Vsaka je dobra vsaj iz enega vzroka: Komisija predstavlja stroko, Delo je najvplivnejši časopis, TV SLO je najvplivnejši elektronski medij, ministrstva in Banka pa prinašajo svoji različici "uradnost". Če je uporabnik izpostavljen tako različnim vplivom, res ne more vedeti, kaj je bolj prav oziroma ustreznejše.</p>
               <p xml:id="suss-uporabec.p37">
                  <hi rend="bold">4.</hi>
               </p>
            </div>
            <div type="discussion" xml:id="suss-uporabec.div9">
               <p xml:id="suss-uporabec.p38">Med vprašanji bi bila gotovo tudi jezikoslovno-teoretsko zanimiva vprašanja, odstopanja od sistema, skladenjske nejasnosti, ki bi jih raziskovalci lahko preučevali ...</p>
            </div>
            <div type="discussion" xml:id="suss-uporabec.div10">
               <p xml:id="suss-uporabec.p39">Ob delovanju take službe bi s prispelimi vprašanji zbirali za preučevanje zanimivo gradivo tudi teoretični jezikoslovci, vključeni v urad. Svetovalna služba bi se namreč morala ukvarjati tudi s teoretičnim jezikoslovnim raziskovanjem, saj lahko svetovalec, ki se ne udejstvuje opisnoraziskovalno, v svojem svetovanju še toliko lažje zdrsne v nezavedno vsiljevanje svojega osebnega nazora in intuicije. Zato je seveda svetovalni službi nujen dostop do besedilnega korpusa, pri čemer pa bi zbiranje in obdelava korpusa vsekakor (tudi zaradi slovaropisja) spadala med naloge državnega urada za jezik. Ker s korpusom samim iz podatkov marsikdaj ne moremo izločiti vseh potencialno raziskovalno zanimivih stvari (ker jih preprosto ne opazimo), bi vprašanja svetovalni službi še vedno predstavljala koristno zbirko težavnih oziroma neraziskanih jezikovnih pojavov.</p>
               <p xml:id="suss-uporabec.p40">Vprašanja v podporo naši hipotezi:</p>
               <p xml:id="suss-uporabec.p41">
                  <hi rend="italic">'Zanima me, ali je možno v kontekstu, ki ga prilagam, besedo skladišče zamenjati z os. zaimkom, da se ne bi prevečkrat ponavljala beseda skladišče, in sicer je prvi stavek tak: Postopke evidence prevzemov materiala v skladišče in izdaje iz skladišča vodimo kar na ročnih terminalih. Ti so lahko preko radijskega oddajnika nenehno povezani z osrednjo bazo.</hi>
                  <lb/>
                  <hi rend="italic">Vprašanje moje pa je, ali je mogoče ta stavek spremeniti takole: Postopke evidence prevzemov materiala v skladišče in izdaje iz njega vodimo kar na ročnih terminalih. Ti so lahko preko radijskega oddajnika nenehno povezani z osrednjo bazo.</hi>
                  <lb/>
                  <hi rend="italic">Moti me to, ker se mi zdi, da na tak način ne moremo uporabiti osebnega zaimka za nežive stvari, kot je skladišče. Ali se motim ali imam prav? Kakršnakoli razlaga ali argumentacija bo tudi dobrodošla, ni pa obvezna.'</hi>
               </p>
               <p xml:id="suss-uporabec.p42">Pri tem vprašanju sicer ne moremo trditi, da gre za problem, na katerega nikoli prej nismo pomislili, a sta nam odgovarjanje nanj in priložnostna poglobitev v tematiko služila kot dobra (nerealizirana) iztočnica za nadaljnje raziskovanje. Vsekakor pa obstoječi jezikovni priročniki (Toporišičeva Slovenska slovnica ...) zadovoljivega odgovora ne priskrbijo. Podobno zahtevno in v literaturi nezadovoljivo obdelano vprašanje, zanimivo za nadaljnje študije, je tudi:</p>
               <p xml:id="suss-uporabec.p43">
                  <hi rend="italic">'Moje vprašanje je naslednje: katera izmed spodnjih različic je pravilna?</hi>
                  <lb/>
                  <hi rend="italic">1 ... Pojavili so se dokazi, da ima Zemlja obliko krogle, in posledica teh spoznanj je BIL pojav prvih kartografskih projekcij. ...</hi>
                  <lb/>
                  <hi rend="italic">2 ... Pojavili so se dokazi, da ima Zemlja obliko krogle, in posledica teh spoznanj je BILA pojav prvih kartografskih projekcij. ...'</hi>
               </p>
               <p xml:id="suss-uporabec.p44">
                  <hi rend="bold">5.</hi>
               </p>
            </div>
            <div type="discussion" xml:id="suss-uporabec.div11">
               <p xml:id="suss-uporabec.p45">Dobra in demokratična jezikovnosvetovalna služba bi lahko uporabnost in konkurenčnost jezika le še dvignila, s tem bi jeziku dvignila tudi ugled med govorci, govorcem pa samozavest in sporazumevalno sposobnost.</p>
            </div>
            <div type="discussion" xml:id="suss-uporabec.div12">
               <p xml:id="suss-uporabec.p46">Štetje vprašanj, ki so prispela na Šuss, kaže, da se Slovenci jezika tako rekoč bojijo, saj so očitno prepričani, da je vedno neka raba pravilna, druga/e pa ne, in to vsaj navidez brez vsakršne zavesti o zvrstni razslojenosti jezika. Izmed 294 dopisov Šussovih uporabnikov (izvzeti so novejši dopisi in nekaj manj zanimivih) kar 103 vsebujejo besede "ne/pravilen", "prav/narobe" ipd., ko sprašujejo o določeni jezikovni prvini. Ta vprašanja so v grobem formulirana v obliki 'Ali je pravilno ...' oziroma 'Kaj je prav, to ali to ...'. Sicer ne tako dosti, še vedno pa nekaj dopisov (7) vsebuje besedo "uraden", pri čemer vsi vprašujejo po uradni besedi oziroma izrazu. Bolj sproščena raba jezika je nujna, če hočemo konkurirati večjim in močnejšim jezikom, sicer se skozi zavrtost krepi občutek o nemoči slovenskega jezika, kakor se npr. vidi v raziskavi, ki kaže, da vidijo študentje angleščino v primerjavi s slovenščino kot v strokovnem izrazju preciznejši in za tvorbo novih besed uspešnejši jezik (Marušič in Žaucer, 1998: 41).</p>
               <p xml:id="suss-uporabec.p47">Naloga takega servisa bi namreč ne bila le podati odgovor na zastavljeno vprašanje, temveč podati argumente za in proti neki določeni jezikovni prvini ali konvenciji, enakopravno predstaviti obe/vse možnosti, v primeru, da bi eno od teh le predlagali za ustreznejšo, bi morali nujno navesti, zakaj tako mislijo. Še vedno pa bi odločitev o rabi ene od možnosti prepustili spraševalcu samemu. Poleg utemeljitve večje ustreznosti ene od dvojnic za knjižni jezik se nam (še posebej v naši skupnosti) zdi pomembno tudi poudarjanje načelne "nenapačnosti" pogovorne različice, pač legitimne v pogovornem kontekstu. Glavna naloga takega servisa je namreč izobraževanje in opismenjevanje uporabnikov, spodbujanje njihove jezikovne samozavesti. 'Razmišljanje in utemeljitev naj vzgojita bralca v takega samostojnega negovalca jezika, ki si bo znal sam pomagati tudi, kadar ga priročniki in drugi svetovalci pustijo na cedilu.' (Telleman, 1991, citirano v Orešnik, 1995: 68) Tak servis mora o določenem problemu zbrati argumente za in proti ter jih kot na pladnju servirati spraševalcu, mu povedati čemu se odreka ob uporabi ene ali druge različice in kaj dosega npr. s kršenjem ali sledenjem normi.</p>
               <p xml:id="suss-uporabec.p48">Izobraževanje jezikovnosvetovalne službe se zdi še nujnejše v luči nedavnih ugotovitev o zaskrbljujoče nizki ravni funkcionalne pismenosti v Sloveniji, saj naj bi bila naša največja pomanjkljivost neobstoj vseživljenskega izobraževanja (Logar, 2000), in vsaj v jezikovni komponenti te nepismenosti ima lahko tovrstno svetovanje gotovo pozitiven vpliv. Na to lahko konec koncev sklepamo tudi iz te iste raziskave, ki ugotavlja najvišjo stopnjo pismenosti za skandinavske dežele - torej dežele z bogato jezikovnosvetovalno tradicijo.</p>
               <p xml:id="suss-uporabec.p49">Nenazadnje je v smislu demokratičnosti jezikovno svetovanje nujno tudi zato, ker pravopisni priročnik ni - in niti ne more biti - demokratičen, torej na široko razlagalen z vsemi prednostmi in slabostmi določene prvine, saj se pravopisne konvencije lahko spremenijo zelo hitro in je zato večinoma lažje in najvarneje reči samo 'piši tako pa tako, s tem ne boš kršil nobene pisne norme'. Pri tem pa gre posledično žal za siromašenje ustvarjalnosti namesto želenega izobraževanja uporabnika.</p>
               <p xml:id="suss-uporabec.p50">Šussovi uporabniki so večkrat spraševali, kako priti do osnovnih priročnikov (pravopis, SSKJ). Očitno jim knjižne izdaje niso dovolj dostopne, verjetno tudi zaradi svoje cene, gotovo pa bi se priročnikov poslužili, če bi jih brezplačno dobili na svetovnem spletu, saj jih je nekaj spraševalo tudi po spletnih naslovih. S postavitvijo na splet bi pravopis naredili ne le lažje in bolj dosegljiv, ampak tudi bolj uporaben zaradi lažjega iskanja ključnih besed, lažje pa bi ga bilo tudi obnavljati in dopolnjevati, kar je spet pomemben vidik demokratičnosti, saj v posameznih izdajah v zadnjih desetih letih kar štirikrat izdanega SPP nikjer ne moremo izvedeti, kaj je v naslednji izdaji spremenjeno.</p>
               <p xml:id="suss-uporabec.p51">Vprašanju tokrat prilagamo odgovor, s katerim bi radi pokazali, kako približno smo si na Šussu predstavljali demokratičnost odgovora (izbrali smo karseda kratek, pa vseeno še zadovoljivo ilustrativen demokratičen odgovor):</p>
               <p xml:id="suss-uporabec.p52">VPR.: <hi rend="italic">'Kako se pravilno zapiše: dolg čas ali dolgčas?'</hi>
               </p>
               <p xml:id="suss-uporabec.p53">ODG.: <hi rend="italic">'Sodeč po SP 62 je pravilneje pisati </hi>dolgčas<hi rend="italic">, torej skupaj. </hi> Dolg čas <hi rend="italic"> je v SP 62 sicer omenjen kot dvojnica, vendar v geslu </hi> čas <hi rend="italic"> te dvojnice ni, v starejšem pravopisu pa je </hi> dolg čas <hi rend="italic"> označen kot manj primerna dvojnica. Tudi SSKJ pozna le </hi> dolgčas<hi rend="italic">. Merili enobesednosti sta vsaj dve, naglas in sklanjanje, obe sta seveda povezani.</hi>
               </p>
               <p xml:id="suss-uporabec.p54">
                  <hi rend="italic">Če izgovarjate </hi> dolgčas <hi rend="italic"> z enim naglasom (na prvem zlogu - na </hi> dolg-<hi rend="italic">), ga boste tudi sklanjali kot enotno besedo, torej </hi> 'dolgčas, dolgčasa, dolgčasu, dolgčas ...'<hi rend="italic">, in seveda pisali skupaj (npr. </hi> Šussu se je priključil iz čistega dolgčasa<hi rend="italic">). Če pa ima vaš </hi> dolg čas <hi rend="italic"> dva naglasa (nič čudnega, saj vam očitno predstavlja dve besedi), ga boste tudi sklanjali kot dve ločeni besedi, torej </hi> 'dolg čas, dolgega časa, dolgemu času, dolg čas ...'<hi rend="italic">, temu primerno pa ga boste tudi zapisovali (npr. </hi> Na volitve je šel iz samega dolgega časa<hi rend="italic">).'</hi>
               </p>
               <p xml:id="suss-uporabec.p55">
                  <hi rend="bold">Sklep</hi>
               </p>
               <p xml:id="suss-uporabec.p56">Če urad za jezik obstaja in če med njegove naloge spada tudi pravopisje in slovaropisje, potem je dobro imeti znotraj istega urada tudi pisno jezikovno svetovanje, ker:</p>
               <list xml:id="suss-uporabec.list2">
                  <item xml:id="suss-uporabec.item3">uravnoveša nedemokratičnost pravopisca,</item>
                  <item xml:id="suss-uporabec.item4">preskrbuje pravopisca z živimi težavami tako iz pravopisa kot iz drugih jezikovnih področij,</item>
                  <item xml:id="suss-uporabec.item5">preskrbuje podatke o novih besedah in drugih novih rabah,</item>
                  <item xml:id="suss-uporabec.item6">izobražuje ljudi o odprtosti in raznolikosti (knjižnega) jezika in jim pomaga pri tolmačenju priročnikov,</item>
                  <item xml:id="suss-uporabec.item7">prispeva k vzdrževanju in dvigovanju jezikovega prestiža, kar pomaga načrtovalcem jezikovega statusa.</item>
               </list>
               <p xml:id="suss-uporabec.p57">Za kakršnokoli svetovanje pa je dobro, da ima tudi svojo konkurenco, saj se s tem zmanjša vpliv odločujoče skupinice ljudi, poveča se demokratičnost ... Smiselno bi bilo, da bi bila tudi druga svetovalna služba na nek način povezana s prvo, vsaj kar se izmenjave vprašanj in odgovorov tiče. Opravljala naj bi jo kakšna raziskovalna organizacija ali pa kakšna manj uradna skupina, npr. študentje. Taki odgovori bi bili gotovo drugačni in bi predstavljali protiutež zaprašeni uradni konvencionalnosti.</p>
               <p xml:id="suss-uporabec.p58">Treba je poudariti, da članek nikakor noče v "nedemokratičnem" duhu reči, da je jezikovnosvetovalna služba le dobra ali celo nujna. Nasprotno, s seboj prinaša še kup težav; uradu bi tak servis npr. prinesel obilo dela, zaradi česar bi lahko bile zapostavljene druge, enako ali bolj pomembne dejavnosti (načrtovanje statusa, raziskovalna dejavnost ...). Zadnjo besedo imajo še vedno bodoči urad sam, njegovi ustanovitelji in financerji. Prav oni bodo morali pretehtati vse dobre in slabe strani takega servisa in se nato odločiti ali bodo to dejavnost opravljali ali ne.</p>
               <p xml:id="suss-uporabec.p59">
                  <hi rend="bold">Viri</hi>
               </p>
               <p xml:id="suss-uporabec.p60">Bajec, A. et al. (1962). <hi rend="italic">Slovenski pravopis</hi>. Ljubljana: DZS.</p>
               <p xml:id="suss-uporabec.p61">Bunc, S. (1951). <hi rend="italic">Jezikovni svetovalec</hi>. Kranj: Svet za kulturo in prosveto OLO Kranj.</p>
               <p xml:id="suss-uporabec.p62">Dular, J. (1997). Za zakon o rabi slovenščine. <hi rend="italic">Nova revija </hi>185, Ampak, 34-5.</p>
               <p xml:id="suss-uporabec.p63">Gradišnik, J. (1981). <hi rend="italic">Še znamo slovensko</hi>. Celje: Mohorjeva družba.</p>
               <p xml:id="suss-uporabec.p64">Komisija za standardizacijo zemljepisnih imen Vlade Republike Slovenije. 3. 8. 2000 http://www.sigov.si/kszi .</p>
               <p xml:id="suss-uporabec.p65">Logar, T. (2000). Trenutek (grenke) resnice : pismenost in udeležba odraslih v izobraževanju. V <hi rend="italic">Šolski razgledi </hi>12, 3.</p>
               <p xml:id="suss-uporabec.p66">Marušič, F. in Žaucer, R. (1998). Slovenci in slovenščina v EU. V Štrukelj, I. (ur.), <hi rend="italic">Jezik za danes in jutri</hi>. Ljubljana: DUJS. 34-45.</p>
               <p xml:id="suss-uporabec.p67">Orešnik, J. (1995). <hi rend="italic">Uradi za jezik v Skandinaviji</hi>. Ljubljana: SAZU.</p>
               <p xml:id="suss-uporabec.p68">Pretnar, B. (1999). Kolikor jezikov znaš, toliko veljaš - Naša anketa: Slovenci in tuji jeziki. V <hi rend="italic">Delo </hi>19/XLI (25.1.), 9.</p>
               <p xml:id="suss-uporabec.p69">Stabej, M. (2000). Vprašanja institucionalizacije jezikovne politike v Sloveniji. Predavanje na Lingvističnem krožku 27. 3. 2000.</p>
               <p xml:id="suss-uporabec.p70">
                  <hi rend="italic">ŠUSS</hi> (Marušič, F., Marvin, T., Potrato, T., Romih, B., Saksida, A., Verovnik, T., Žaucer, R., Železnikar, J.) - Študentska skrb za Slovenščino, Vprašanja in odgovori, 5. 7. 2000, http://www.kiss.uni-lj.si/suss/pvo.htm.</p>
               <p xml:id="suss-uporabec.p71">Teleman, U. (1991). En modern handbok i spra*kriktighet. <hi rend="italic">Spra*kva*rd </hi>4, 15-9.</p>
               <p xml:id="suss-uporabec.p72">The Norwegian Language Council, 4. 5. 2000, http://www.sprakrad.no/engelsk.htm.</p>
               <p xml:id="suss-uporabec.p73">Toporišič, J. (1992). <hi rend="italic">Enciklopedija slovenskega jezika</hi>. Ljubljana: Cankarjeva založba.</p>
               <p xml:id="suss-uporabec.p74">Toporišič, J. et al. (1997). <hi rend="italic">Slovenki pravopis. 1, Pravila</hi>. Ljubljana: SAZU in DZS.</p>
               <p xml:id="suss-uporabec.p75">Urbančič, B. (1987). <hi rend="italic">O jezikovni kulturi</hi>. Ljubljana: Delavska enotnost.</p>
               <p xml:id="suss-uporabec.p76">Žaucer, R. s Šusskoti (1999). Predstavitev Šussa. V <hi rend="italic">Blapis</hi>3, 16-25.</p>
               <p xml:id="suss-uporabec.p77">
                  <hi rend="bold">Podatki o avtorjih</hi>
               </p>
               <p xml:id="suss-uporabec.p78">Franc Marušič, študent na SUNY at Stony Brook, Department of Linguistics, Stony Brook, New York 11794-4376, ZDA.</p>
               <p xml:id="suss-uporabec.p79">Rok Žaucer, študent na University of Ottawa, Department of Linguistics, 70 Laurier Avenue East, Ottawa, Ontario, Kanada.</p>
            </div>
         </div>
         <div type="article" xml:id="suss-afna-dular"
              corresp="http://www2.arnes.si/~lmarus/suss/arhiv/suss-afna-dular.html">
            <head>Slovenski izrazi za &lt;@&gt; in &lt;#&gt; v informacijski tehnologiji - odgovor skupine ŠUSS</head>
            <list type="keywords">
               <item>pravopis</item>
               <item>slovenščina</item>
            </list>
            <div type="discussion" xml:id="suss-afna-dular.div1">
               <p xml:id="suss-afna-dular.p1">Slovenski izrazi za &lt;@&gt; in &lt;#&gt; v informacijski tehnologiji - odgovor skupine ŠUSS</p>
            </div>
            <div type="discussion" xml:id="suss-afna-dular.div2">
               <p xml:id="suss-afna-dular.p2">1. Razumemo, da za nekatere govorce slovenskega jezika izraza <hi rend="italic">afna</hi>in <hi rend="italic">lojtra</hi> še po desetih letih rabe v najširših krogih uporabnikov nista izgubila svoje izhodiščne slogovne zaznamovanosti. Razumemo tudi, da s stališča teh govorcev poimenovanje za ta dva znaka še ni dokončno urejeno in da bi si ti želeli izrazja, ki jim s svojo konotacijo ne bo zbujalo slogovnega nelagodja.</p>
               <p xml:id="suss-afna-dular.p3">2. Vendar bi na tem mestu želeli še enkrat poudariti stališče, ki smo ga zagovarjali že na sestanku, a v Vašem poročilu ni bilo eksplicitno omenjeno. Namreč, mnogo govorcev slovenskega jezika izraza <hi rend="italic">afna</hi>in <hi rend="italic">lojtra</hi> nikakor ne motita in ju uporabljajo brez slogovnega nelagodja, kljub temu, da se zavedajo njunega pogovornega karakterja. Pobude teh govorcev o kakršnemkoli poimenovanju teh dveh izrazov se seveda ne slišijo, saj jih sedanje stanje enostavno ne moti in zatorej za spreminjanje nimajo pravega razloga. Naša skupina je opravila preprosto raziskavo, ki je vključevala 59 študentov Filozofske fakultete in v kateri se je pokazalo, da 91% študentov ta dva izraza ne motita. Nasprotno pa s strani predlagateljev novih izrazov nismo dobili nobenih, niti najpreprostejših, statističnih podatkov o številu govorcev, ki jih omenjena izraza motita. Naš vtis je bil, da motita samo nekaj posameznih govorcev, ki pa imajo moč, da vplivajo na nova poimenovanja v jezikovnih priročnikih.</p>
               <p xml:id="suss-afna-dular.p4">3. Na sestanku je obveljal predlog, da se za znaka &lt;@&gt; in &lt;#&gt; vpeljejo novi izrazi, ki bodo veljali kot knjižni, izraza <hi rend="italic">afna</hi>in <hi rend="italic">lojtra</hi> pa bi se obdržala kot pogovorni oz. slengovski različici. Radi bi opozorili, da je tak predlog nedemokratičen do govorcev, ki jih poimenovanji <hi rend="italic">afna</hi> in <hi rend="italic">lojtra</hi> ne motita. Ti govorci bodo po novem prisiljeni uporabiti nov izraz, če bodo želeli, da je v javni rabi njihova slovenščina knjižna. To je seveda krivično, saj sta za njih izraza <hi rend="italic">afna</hi> in <hi rend="italic">lojtra</hi>, ko se nanašata na omenjena znaka, že ta trenutek sprejemljivi tudi za javno rabo.</p>
               <p xml:id="suss-afna-dular.p5">4. Na koncu naj predstavimo še kompromisni predlog, za katerega menimo, da najbolje zaobjema želje večine govorcev. Predlagamo, da se vsi izrazi, tako <hi rend="italic">afna</hi>in <hi rend="italic">lojtra</hi> kot tudi morebitna <hi rend="italic">ajka</hi> in <hi rend="italic">višaj</hi> v jezikovne priročnike vpišejo kot knjižni. S tem bomo ustregli vsem tistim, ki jih sedanje stanje moti zaradi slogovnih konotacij besed <hi rend="italic">afne</hi> in <hi rend="italic">lojtre</hi>, in prav tako tistim, ki jih sedanje stanje ne moti, saj bodo ti lahko še naprej v vseh jezikovnih položajih uporabljali izraze, na katere so navajeni. Naj še opozorim, da to ne pomeni, da bi <hi rend="italic">afna</hi> in <hi rend="italic">lojtra</hi> po tem predlogu postali knjižni besedi - ti besedi bi bili knjižni samo v enem od svojih pomenov, tj. poimenovanju znakov &lt;@&gt; ter &lt;#&gt;, v vseh ostalih pa bi ostali pogovorni.</p>
            </div>
         </div>
      </body>
   </text>
</TEI>